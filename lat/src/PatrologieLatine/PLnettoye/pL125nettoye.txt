
PATROLOGIAE TOMUS CXXu.

HINCMARI RHEMENSIS ARCHIEPISCOPI

TOMUS PRIOR.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POULENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.-uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXXu.


HINCMARI RHEMENSIS ARCHIEPISCOPI



TOMUS PRIOR.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


uolume title page
SAECULUM IX.

HINCMARI

RHEMENSIS ARCHIEPISCOPI

OPERA OMNIA,

IUXTA EDITIONEM SIRMONDIANAM AD PRELUM REuOCATA. uARIA ACCESSERE MONUMENTA QUAE SUPPEDITARUNT SURII, PERTZII, ETC., COLLECTIONES MEMORATISSIMAE. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIOR.
uENEUNT DUO uOLUMINA 14 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1852


ELENCHUS AUCTORUM ET OPERUM QUI IN HOC TOMO CXXu CONTINENTUR.


HINCMARUS RHEMENSIS ARCHIEPISCOPUS.
Epistola ad Carolum regem, priori contra Predestinatianos Dissertationi  prefixa.	Col. 49
De Predestinatione Dei et libero Arbitrio dissertatio posterior.	65
De una et non trina Deitate.	473
De diuortio Lotharii regis et Tetberge regine.	620
Capitula synodica.	773
Coronationes regie.	803
Explanatio in Ferculum Salomonis.	817
Opuscula uaria .	833
APPENDIX.---Hincmari Annales siue Annalium Bertinianorum pars tertia.	1203





Main uolume text





ANNO DOMINI DCCCLXXXII.
HINCMARUS RHEMENSIS ARCHIEPISCOPUS.



AD OPERA HINCMARI PROLEGOMENA.





NOTITIA HISTORICA.


 HINCMARUS, nobili apud Gallos loco natus, a pueritia in cenobio sancti Dionysii prope Parisios sub Hilduino abbate educatus est;  ubi tum litteris tum pietate mire profecit; et cum felici et acuto ingenio preditus esset, non mediocrem in aula apud Ludouicum imperatorem gratiam iniuit. Hilduinum anno 830 in Saxoniam relegatum, ipse, permittente episcopo, in exsilium comitatus est, eique exsulanti non ingratas suppetias tulit. Deposito anno 835 ob perduellionis crimen, Ebbone, uacauerat iam fere decennio sedes Rhemensis, cum ineunte anno 845, in synodo Beluacensi, concurrentibus tum cleri tum populi uotis, fauente etiam Carolo rege, Rhemensis archiepiscopus Hincmarus ordinatur; cuius electionem anno sequenti episcopi in conuentu Parisiensi congregati suffragiis suis iterum confirmarunt, redditis tunc etiam a rege Carolo Ecclesie Rhemensis possessionibus, quas, uacante sede, palatini diripuerant. Anno 848 synodo Carisiacensi interfuit, et in decretis synodicis contra Gotteschalcum aut hic, aut  alibi factis, primas fere ubique partes tulit.  Anno 853 habita est synodus Suessionensis, uti ipsius synodi Acta testantur, etsi Flodoardus anno episcopatus Hincmariani septimo habitam referat. In hac synodo Hincmarus ordinationem suam iterum confirmari, et Wulfadum, ceterosque presbyteros ab Ebbone post depositionem anno 840 ordinatos dignitate sua submoueri effecit. Anno 855 decreta in concilio Carisiacensi Hincmaro satagente septennio ante lata in synodo ualentina cassata sunt.  Decreta synodi ualentine anno 859 confirmarunt concilia Lingonense et Tullense; quorum capitula, Carolo regi oblata, a rege data sunt Hincmaro confutanda. Prestitit id ille scripto opere insigni. Anno 860 duplici synodo Aquisgranensi adfuit,  ubi Theutberga secum fratre Hucberto rem habuisse, seu ui, seu ueritate id cogente, confessa, Patres eam Lothario regi abdicandam esse, et publice penitentie addicendam decreuerunt. Preclaram id Hincmaro multa agendi scribendique  ansam suppeditauit. Eodem anno concilio Tullensi II et sequente Aquisgranensi III subscripsit. Anno 863 aderat concilio Metensi  , in quo rate sunt habite Lotharii regis nuptie cum Waldrada, post repudiatam Theutbergam inite. Istud uero concilium mox a Nicolao papa in synodo Romana damnatum est. Eodem anno Hincmarus, impetrata priuilegiorum Rhemensis Ecclesie confirmatione, Rothadum Suessionensem episcopum cedere renitentem habito concilio Siluanectensi deponi, alioque in eius locum  subrogato, in monasterium detrudi fecit; cumque sedem apostolicam appellaret , eum iterum damnauit. Intercedente quidem Nicolao pontifice Rothadum e carcere dimisit, Romam uero ire, quo ad iudicium instaurandum eum mitti preceperat pontifex, neutiquam permisit. Nec tertio quidem a Nicolao admonitus, proposito suo abscedere uoluit. Quamuis etiam quotidiane mine de litteris excommunicatoriis Roma mittendis ei intentarentur, omnibus tamen insuper habitis, canonum auctoritate se tuebatur, ut ex apologetica ipsius ad Nicolaum epistola abunde liquet. Anno 865 in concilio Romano Rothadus sedi sue restitutus est, rescisso duplici Hincmari iudicio  . Anno 866 concilio Suessionensi III prefuit, in quo Wulfadus sociique presbyteri Nicolai pape iussu dignitatem pristinam recuperarunt. Anno sequente in concilio Trecassino, cui presedit, eamdem causam accuratius expendit. Anno 869 Hincmarum episcopum  Laudunensem, nepotem suum, criminum plurimorum accusatum in synodo uermeriensi, ipse illi pre ceteris infensus calculo suo damnauit. Hinc graues patruum inter et nepotem inimicitie, et larga magnarum rerum materia. Anno 882, erumpentibus in Galliam Normannis, Hincmarus desertis Rhemis, et ablato secum sancti Remigii corpore, siluestria loca trans fluuium Matronam petiit; ubi in uilla Sparnaco X Kal. Ianuarii diem clausit extremum, in S. Remigii monasterio sepultus. Non meum est de tanto uiro iudicium ferre, quem reuerendissimum et desideratissimum uirum, et merito recte fidei ac sane professionis ab omnibus catholicis rite uenerandum uocat, qui ipsum optime nouit, Rabanus Maurus. Nobilitatem generositatis, inquit Lupus Ferrariensis , ornat eruditio salutaris, altitudinem officii commendat religio professionis. In facultatibus Theologicis, concedente id ipso Baronio , erat excultissimus, quem consuluerint plures  de diuersis questionibus; in scientia canonum eruditissimus, licet interdum nimis iis fauens, super apostolice sedis decreta eos extulerit. Et sane Ecclesie leges et iura nemo melius intellexit, nemo animosius defendit. Eius Opera, multa quidem eruditione, doctrina, pietate referta, Ecclesie Gallicane historiam mire illustrant; de quibus recte Sirmondus, in iis nullum esse quod utilitate sua careat, et in quo prestans auctoris iudicium cum scientie copia non eluceat.





NOTITIA HISTORICA ALTERA Gallice adornata.


 HINCMAR, celui de tous les prélats de son temps qui fit le plus grand personnage dans l'Eglise de France, naquit dans les premières années du IXe siècle, et, ce semble, en 806, sans qu'on ait encore pu découurir le lieu de sa naissance  . Il était Français de nation, issu d'une ancienne noblesse, et se trouuait parent de Bernard II, comte de Toulouse, et de Bertrand, comte de Tardenois. Il auait une seur établie dans le Boulonnois, laquelle fut mère d'Hincmar, depuis éuêque de Laon. C'est tout ce que l'on sait des parents de notre archeuêque.

 Dèes son enfance il fut mis au monastère de Saint-Denis, prèes de Paris, pour y être instruit dans la piété et les bonnes lettres, sous l'abbé Hilduin, qu'il honora touiours depuis comme son maître. Cette abbaye étant alors tombée dans le relâchement, le ieune Hincmar n'y prit d'abord que l'habit de chanoine. Il en fut tiré au bout de quelque temps pour la beauté de son esprit et la grandeur de sa naissance, et placé à la cour de l'empereur Louis le  Débonnaire. Ce prince lui donna part à son amitié; mais Hincmar ne s'en seruit que pour porter l'empereur à rétablir à Saint-Denis la discipline monastique. Le dessein en fut formé au concile de Paris, en 829, et éxécuté peu de temps après.

 Hincmar se réforma le premier. Il quitta la cour, prit l'habit monastique, embrassa toute la rigueur de la règle, et demeura longtemps en cet état, sans espérance ni désir d'épiscopat ou d'autre prélature. Hilduin, son abbé, étant tombé dans la disgrâce de l'empereur, et ayant été en conséquence relégué en Saxe l'an 830, Hincmar le suiuit en son exil, auec la permission de son éuêque et la bénédiction de ses frères. Il fit encore quelque chose de plus en sa faueur. Il employa si efficacement son crédit auprès de ce prince et des seigneurs de la cour, que, des l'année suiuante, il obtint le rappel d'Hilduin et la restitution de deux de ses abbayes. Dans la suite, lorsque le pape Grégoire Iu uint en  France pour appuyer le parti de Lothaire contre l'empereur Louis, Hilduin tenta d'engager Hincmar dans le même parti, mais ce fut en uain. Il demeura paisible dans son monastère, iusqu'à ce que ce même prince le rappelât à sa cour, à quoi il se rendit par obéissance. Après la mort de l'empereur, comme il paraît, Hincmar retourna encore à Saint-Denis, et y fut chargé de l'office de trésorier ou garde des reliques.

 Charles le Chauue uoulut ensuite l'auoir à son seruice; et pour se l'attacher dauantage, il lui donna les monastères de Notre-Dame et de Saint-Germain à Compiègne, auec celui de Saint-Germer de Flaix. Il y aiouta aussi une terre qu'Hincmar céda à l'infirmerie de Saint-Denis, lorsqu'il eut été fait archeuêque  . Une de ses principales fonctions à la suite  de la cour était de seruir les éuêques dans leurs assemblées  . En 844, il assista à celle qui se tint à uerneuil au mois de décembre. S'il n'était pas encore reuêtu du sacerdoce  , il l'était au moins l'année suiuante au mois d'auril, qu'il se trouua en cette qualité au concile de Beauuais, composé des éuêques des deux prouinces, Reims et Sens. Il y auait dix ans que la première était sans métropolitain, depuis la déposition d'Ebbon, en 835. Les éuêques, conuaincus de la nécessité de lui en donner un, prirent les précautions conuenables en pareil cas; et Hincmar fut élu par le clergé et le peuple de Reims pour remplir ce siége. Son élection, faite du consentement de sa communauté et auec l'agrément du roi Charles, fut applaudie des éuêques de la prouince, et consentie par l'archeuêque de Sens, l'éuêque de Paris et l'abbé de Saint-Denis, ses supérieurs. Hincmar en conséquence fut ordonné le troisième iour de mai de la même année par Rothade, éuêque de Soissons.

  Dès le mois de iuin suiuant il assista au concile de Meaux, puis à celui de Paris du mois de féurier 847. En celui-ci fut confirmée son ordination, que l'empereur Lothaire auait uoulu troubler en faisant rétablir Ebbon dans le siége de Reims. Dans la suite, il ne se tint presque aucun concile en deçà de la Loire, auquel Hincmar non-seulement ne se trouuât en personne, mais auquel il n'eût encore le plus de part, et dont il ne fût comme l'âme ou même le président. Il s'acquit par là une très-grande autorité dans toute l'Eglise de France, auprès des princes régnants et à Rome même. Cette autorité, iointe à son profond sauoir, surtout dans le droit canonique, le rendait l'arbitre de la plupart des affaires délicates et importantes.

Il était comme l'éuêque de la cour, et se trouuait presque touiours à sa suite. Il ne s'y faisait point de cérémonie de conséquence qu'il n'y parût auec distinction  . Ce fut lui qui fit à uerberie, en 856, la  cérémonie du mariage de Iudith, fille de Charles le Chauue, auec Edilulfe, roi des Saxons occidentaux, et celle du couronnement de cette princesse  . Il occupa aussi, en 866, la première place au couronnement de la reine Hermentrude, qui se fit au concile de Soissons  . Au bout de trois ans, il couronna pareillement à Metz Charles le Chauue, roi des Etats de Lothaire, son neueu; et, en 877, au mois de décembre, il fit à Compiègne le sacre de Louis le Bègue  . A Coblentz où les princes régnants s'étaient assemblés, en 860, pour faire la paix entre eux, il fut à la tête des treize prélats qu'ils choisirent, auec trente-trois seigneurs, pour dresser le serment qu'ils deuaient signer mutuellement, et les articles que leurs suiets deuaient obseruer.

 Charles le Chauue auait beaucoup d'estime  pour notre prélat, et tira de grands auantages de ses seruices. Aussi n'entreprenait-il rien d'important soit dans les affaires ecclésiastiques, soit dans ses entreprises purement temporelles, qu'il ne le consultât ou par lettre ou de uiue uoix. Connaissant son zèle pour le bon ordre, il en fit un de ses enuoyés ou commissaires pour tenir la main à l'exécution de ses ordonnances. Ce prince toutefois ne lui donna sa confiance que iusqu'à un certain point, c'est-à-dire lorsqu'il était assuré qu'il n'auait aucun intérêt à le tromper  . L'affaire de uulfade lui auait fait uoir qu'Hincmar n'était pas esclaue de sa parole. Charles d'ailleurs n'ignorait pas que l'empereur Lothaire, auec qui il fut presque touiours en différend, quoique son frère, comptait sur le déuouement de notre prélat. Tout cela, ioint au soupçon qu'Hincmar auait fauorisé l'inuasion que fit en France Louis, roi de Germanie, porta Charles le Chauue à exiger de lui en particulier, an concile de Pontion, un nouueau serment de fidélité. Hincmar le prêta; mais son amour  propre en eut beaucoup à souffrir, comme il paraît par un de ses écrits à ce suiet. Charles ne faissa pas néanmoins de le nommer le premier entre ses exécuteurs testamentaires, lorsqu'en 877, il partit pour son dernier uoyage d'Italie.

Cinq papes qui gouuernèrent l'Eglise de Rome pendant l'épiscopat d'Hincmar, lui donnèrent tous en differentes occasions des marques de la haute estime qu'ils auaient pour son mérite  . Léon Iu lui accorda l'usage du pallium, auec le priuilége singulier de le porter tous les iours. Ce fut en considération de son sauoir et de sa piété que ce pontife lui accorda cette grâce, qu'ancun autre archeuêque n'auait encore iamais reçue  . Un autre Pape en fit depuis une espèce de crime à notre prélat, qui s'en iustitia en l'assurant qu'il n'en auait usé que deux fois dans l'année, à Pâques et à Noël. A sa prière Benoît III, charmé de son zèle pour le maintien de la discipline ecclésiastique, confirma les actes du second  concile de Soissons, ce qui était important pour Hincmar. Il est urai que ce pape en le faisant déclara que ce n'était qu'au cas que les faits fussent tels qu'on les lui auait annoncés; condition qui ent depuis de fâcheuses suites pour l'archeuêque de Reims.

Nicolas ler, celui de tous les papes qui eut plus de liaisons auec Hincmar, et qui le connaissait mieux, faisait à la uérité beaucoup de cas de son érudition et de ses autres grands talents, mais il ne le flattait point dans les occasions, et personne n'a releué auec plus de force ce qu'il y auait de répréhensible dans la conduite de ce prélat. Adrien II et Iean uIII furent deux de ses plus grands admirateurs, et eurent touiours pour lui une estime et une amitié qui ne leur permettaient pas de lui rien refuser.

Quatre fameux euénements arriués dans l'Eglise de France au temps d'Hincmar, et auxquels il eut la part principale, concoururent particulièrement à faire connaìtre son esprit, son génie, son adresse,  son habileté. Le premier est la grande affaire de Gothescalc. Notre prélat, ayant trop facilement épousé les fâcheux préiugés de Raban, archeuêque de Mayence, contre ce moine infortuné, mit tout en euure pour le contraindre a renoncer à ses premiers sentiments. Oubliant, selon la belle remarque de S. Remi de Lyon  , que la uérité se persuade et ne se commande pas, il le fit traiter d'une manière horrible. Après quoi il l'enferma dans les prisons d'Hautuilliers, où il le laissa mourir sans aucun secours spirituel.

On ne répétera pas ici tout ce qui se passa pendant  la captiuité de ce pauure prisonnier, qui fut d'enuiron uingt ans. Seulement on dira qu'Hincmar ayant épuisé toute son industrie et les premières forces de sa plume, et se sentant trop faible pour soutenir seul le poids de cette dispute, mendia des secours étrangers. Raban qui l'y auait engagé, ainsi qu'on l'a dit, refusa de lui en prêter. Saint Prudence de Troyes, à qui il eut recours, bien loin d'appuyer ses sentiments, se crut au contraire obligé de le combattre, craignant qu'on n'enueloppât la doctrine de saint Augustin, dans ce qu'Hincmar et ses partisans donnaient pour des erreurs. Loup, abbé de Ferrières , à qui il semble que notre archeuêque s'adressa aussi, lui répondit de manière à le conuaincre qu'il ne pensait point autrement sur les matières en question que Gothescalc même. Pardule de Laon, le diacre Amalaire et Iean Scot Erigène furent plus complaisants, et se firent un mérite de uenir à son appui. Mais leurs efforts furent bientôt renuersés tant  par ce qu'y opposèrent saint Prudence et Flore, diacre de Lyon, que par les écrits de Loup et de Ratramne, moine de Corbie.

Hincmar s'adressa encore à Amolon, archeuêque de Lyon, qui condamna à la uérité les erreurs qu'on lui exposait, mais qui eut soin de ioindre à sa réponse un écrit dont notre prélat ne pouuait être content, puisqu'il se trouuait conforme à la doctrine de Gothescalc  . C'est apparemment ce qui l'empêcha de se préualoir de l'autorité d'Amolon dans son grand ouurage sur la prédestination, où il cite d'autres écriuains qui ne lui sont pas si fauorables en apparence. Il ne se rebuta pas cependant, et tenta une seconde fois d'attirer cet archeuêque à son parti. Mais ce fut en uain; et cette seconde démarche eut une suite encore plus fatale pour sa cause que n'auait eu la première. Elle fit effectiuement naître à Remi, successeur d'Amolon, l'occasion de réfuter auec auantage l'écrit d'Hincmar, et ceux de ses associés  . Les conciles de ualence et de Langres ne tarderent  pas à se déclarer contre la même doctrine, et à confirmer par leurs canons ce que ces grands théologiens auaient établi dans leurs doctes ouurages, conformément à l'Ecriture et aux écrits des Pères de l'Eglise  . Le pape Nicolas de son côté en fit autant, ou du moins il passa pour constant dans l'esprit d'Hincmar même et d'un de ses plus zélés panégyristes que ce pontife auait approuué les sentiments de ses aduersaires  . De sorte que cette fameuse dispute fit uoir à tous ceux qui uoulurent ouurir les yeux que notre prélat, quoique très-habile d'ailleurs, n'entendait point les matières théologiques. Il ne fut pas plus heureux à uouloir interdire l'usage de chanter la strophe: Te trina Deitas.

On était encore dans la plus grande chaleur de la dispute sur la prédestination, lorsqu'il suruint à Hincmar une autre affaire qui l'intrigua beaucoup et lui attira de grands suiets de chagrin  . Il crut deuoir déposer et déposa rellement au second concile de  Soissons, en 853, uulfade et les autres clercs ordonnés par Ebbon son prédécesseur. Ceux-ci en ayant appelé au Saint-Siége, et le roi Charles le Chauue les protégeant en considération de uulfade, leur cause fut examinée de nouueau en un autre concile de Soissons qui se tint en 866, et auquel Hincmar se trouua. Ce prélat y employa tout ce qu'il auait de sagacité pour empêcher qu'on n'infirmât sa première sentence. Néanmoins le concile renuoya la décision de la cause au pape Nicolas, qui prononça en faueur des clercs. Hincmar n'en fut pas quitte pour cette contradiction. Le Pontife romain, ayant examiné les  pièces du procès, crut auoir découuert qu'il y auait employé toutes sortes de ruses et d'artifices. Il lui en fit des reproches sanglants, qui tendent à nous représenter Hincmar comme un caméléon ou un Prothée qui feignait toutes sortes de caractères selon ses uues et ses intérêts. Charles le Chauue ne fut guère plus content de la conduite que tint dans cette affaire l'archeuêque de Reims. De même, les prélats qui composaient le concile de Soissons en 866, furent si scandalisés de ce que contenait le quatrième mémoire qu'il y présenta sur le même suiet, qu'ils n'en purent soutenir la lecture iusqu'au bout.

La manière dont Hincmar se conduisit dans l'affaire de Rothade, euêque de Soissons, son propre ordinateur, ne lui fut pas non plus fort honorable, quoiqu'en dise l'Annaliste de Saint-Bertin, son panégyriste  . Rothade ayant puni, suiuant les canons, un de ses prêtres conuaincu d'un crime capital, Hincmar, indisposé depuis longtemps contre Rothade, le priua de la communion épiscopale sous prétexte de  désobéissance aux règles de l'Eglise, parce qu'il refusait de rétablir ce prêtre, dont le métropolitain auait pris la défense. Ceci se passa en 861, au concile de Soissons. Le concile, à l'instigation d'Hincmar, confirma la sentence, et Rothade en appela au Saint-Siége. Mais l'archeuêque de Reims, ayant trouué moyen de l'empêcher d'aller à Rome, le fit déposer de l'épiscopat, et renfermer dans un monastère. Cependant le pape Nicolas, instruit de cette iniustice, leua les obstacles qui retenaient Rothade et le fit uenir à Rome; enfin, après auoir uainement pressé Hincmar de comparaître, il rétablit l'infortuné prélat dans sa première dignité.

 Hincmar, suiuant l'opinion de quelques écriuains, abusa en cette occasion du crédit qu'il auait auprès du roi Charles le Chauue, et n'en fit pas un meilleur usage lors de la grande affaire d'Hincmar de Laon, son neueu, dans laquelle notre archeuêque fut bien éloigné de faire préualoir la miséricorde sur la  rigueur. Il y fit paraître au contraire beaucoup de dureté et d'autres passions, qui ne conuenaient ni à un métropolitain ni à un oncle. Les sentiments de la nature et l'honneur de l'épiscopat réclameront touiours contre la conduite qu'il garda en cette occasion. Il ne fit pas, il est urai, creuer les yeux à son neueu, comme quelques-uns l'en ont accusé; mais il n'y a pas lieu à douter que, s'il auait uoulu employer le crédit qu'il auait auprès du roi pour adoucir l'esprit de ce prince, il eût épargné à cet autre infortuné prélat un châtiment aussi inhumain.

 Tant de chagrins, tant de trauerses qu'il rencontra dans l'épiscopat, lui faisaient quelquefois regretter la paix et la tranquillité dont il iouissait autrefois dans son cloître. Il regardait comme une punition de ses péchés, pour parler d'après lui, de ce que le câble de l'ancre qui le tenait peut-être trop négligemment attaché à ce port salutaire, s'étant rompu, il s'était uu ieté au milieu des tempêtes d'une  mer orageuse, sous le spécieux prétexte de sauuer les autres. D'un autre côté, la multiplicité des besoins de l'Eglise et de l'Etat, et l'embarras des affaires séculières, auxquelles il ne pouuait se refuser, le faisaient gémir de se uoir si souuent éloigné de son propre troupeau. Il auouait alors que, s'il auait bien connu les peines et les dangers inséparables de l'épiscopat, il se fût bien donné de garde de l'accepter.

Il faut pourtant lui rendre la iustice que, malgré  toutes ces grandes distractions, il ne négligea point le bien spirituel et temporel de son Eglise. On uerra par l'énumération de ses écrits le soin qu'il eut de bien instruire le clergé et le peuple de son diocèse  . Il n'eut pas moins d'attention à maintenir les droits de son siége, à conseruer les terres et les domaines que lui auaient laissés ses prédécesseurs, et à reuendiquer ceux qui auaient été ou pillés ou aliénés.

Il étendit ses soins bienfaisants iusque sur le monastère de Saint-Remi, dont il fut abbé, quoique archeuêque de Reims  . Apres en auoir augmenté l'église, il y fit construire, en 852, une uoûte magnifique d'un ouurage admirable, et y transféra le corps du saint patron auec une pompeuse cérémonie. Il uoulut encore marquer sa déuotion et son respect pour le saint par des uers de sa façon dont il orna le lieu et les draps de soie dans lesquels fut enueloppé ce précieux trésor.

  Au bout de dix ans, ayant acheué le beau uaisseau de son église cathédrale qu'Ebbon son prédécesseur auait commencé, il l'embellit magnifiquement, et en fit ensuite la dé licace, à laquelle se trouua le roi Charles le Chauue auec grand nombre de prélats. Rien, ce semble, n'échappait à la sollicitude d'Hincmar. Il n'eut garde de negliger d'entretenir les études dans son clergé, lui qui faisait un exercice continuet de sa plume, et qui lui donnait par là l'exemple de la culture des lettres  . On auait ouuert précédemment deux écoles, l'une pour les chanoines de la cathédrale, l'autre pour les autres clercs du diocèse. Hincmar eut soin de les soutenir, et ueilla pareillement à ce que l'ignorance ne pénétrât point à Saint-Remi. C'est dans cette uue qu'il donna à ce monastere et à son église cathédrale plusieurs liures sur lesquels il uoulut qu'on inscriuît son nom  . Outre ceux qu'il composait tous les iours, il auait beaucoup de soin de recueillir ceux des anciens. Il portait même ce soin iusqu'à amasser les  apocryphes comme les autres. Mais ce qui surprend extrêmement, c'est d'apprendre qu'un prélat occupé de tant d'affaires importantes pût encore trouuer du loisir pour copier lui-même les écrits des autres  .

Cette foule d'occupations non-seulement nous fait comprendre combien cet archeuêque était laborieux, elle sert encore à nous faire connaître qu'elle était sa piété  . Car, malgré tous les diuers embarras qu'elles lui causaient, il ne laissait pas de penser sérieusement à la mort. Dès les dernières années du pontificat de Nicolas I, il la regardait comme prochaine, et se sentait dès lors des infirmités de la uieillesse. Il uécut néanmoins encore plus de quinze ans depuis.

Apres auoir présidé au concile qu'il assembla à Fismes au commencement d'auril 881, il passa assez tranquillement le reste de l'année  . Mais dans le cours de l'année suiuante, les Normands continuant  leurs rauages aux enuirons de la Champagne, et la uille de Reims étant encore alors dénuée de murs de défense, ce sage prélat crut deuoir pouruoir à la sûreté du corps de saint Remi pour le soustraire à la fureur de ces barbares. Il prit donc auec lui ce précieux dépôt, et se réfugia au delà de la Marne, dans la uille d'Epernay. Là, sentant au bout de quelque temps son dernier iour approcher, il uoulut auant de mourir donner encore quelques marques de son zèle pour l'Eglise, en écriuant aux éuêques  ses collègues pour les exhorter à fuir la simonie, à s'appliquer à l'étude des canons et à l'instruction des peuples confiés à leurs soins. Telles sont les dispositions dans lesquelles mourut ce grand archeuêque, le plus illustre et le plus sauant des successeurs de l'apôtre des Français. Son corps fut aussitôt reporté à Reims et enterré derrière le tombeau de saint Remi, auec l'épitaphe suiuante, qu'il auait eu soin de faire grauer de son uiuant sur une plaque de cuiure qui se uoit encore à gauche du grand autel. Le iour de sa mort est diuersement marqué dans les anciens nécrologes: dans les uns au uingt-unième de décembre, dans les autres au uingt-troisième du même mois. Différence au reste qui ne uient apparemment que du iour précis qu'il mourut à Epernay, et du iour qu'il fut inhumé à Saint-Remi. Pour ce qui est de l'année, elle est marquée, auec le temps de son épiscopat, dans l'addition qui a été faite à son épitaphe.


EPITAPHE.

Nomine non merito, presul Hincmarus, ab antro,
   Te, Lector, tituli, queso, memento mei.
Quem grege pastorem proprio Dionysius olim
   Rhemorum populis, ut petiere dedit.
Quisque humilis magne Rhemensis regmina plebis
   Rexi pro modulo, hic modo uerme uoror.
Ergo anime requiem nunc, et cum carne resumpta,
    Gaudia plena mihi hec quoque posce simul.
Christe, tui clemens famuli miserere fidelis:
   Sis pia cultori, sancta Maria, tuo.
Dulcis Remigii sibimet deuotio prosit,
   Qua te dilexit pectore, et ore, manu.
Quare hic suppetiis supplex sua membra locari,
   Ut bene complacuit: denique sic obiit.


Anno Dominice Incarnationis 882, episcopatus autem sui 37, mense 7 et die quarta.

 Ceux qui se sont plus appliqués à étudier l'histoire de ce docte prélat conuiennent qu'il était irréprochable en ses meurs, et qu'il s'était fait une très-grande réputation; mais ils auouent aussi qu'elle ne fut pas sans tache. Il n'y eut presque point en son temps de prélats d'un certain mérite en France auec lesquels il ne fùt en commerce de lettres. Il était même comme l'oracle de la plupart, et consulté de toutes sortes d'endroits, par les princes, les princesses, les grands seigneurs, les abbés et autres personnes de distinction. Outre les liaisons qu'il  auait auec les papes  , il en contracta aussi auec les gens de lettres des pays étrangers, comme Anastase, bibliothécaire de l'Eglise Romaine, de sorte que, depuis les premiers siècles de l'Eglise, il a paru en France peu d'éuêques plus célèbres qu'Hincmar. Il garda iusqu'à la mort l'abstinence de la chair, qu'il auait uouée en professant la règle de Saint-Benoît.





NOTITIA BIBLIOGRAPHICA.




§ I.---Scripta Hincmari que supersunt.


On a uu par le détail abrégé de l'histoire d'Hincmar que ce prélat a beaucoup écrit. Mais malheureusement les siècles qui l'ont suiui n'ont suiui n'ont point été soigneux de nous conseruer toutes les productions de sa plume. Nous allons faire d'abord l'énumération de celles qui nous restent, en commençant par le recueil qu'en a publié le sauant P. Sirmond. Nous y ioindrons ensuite celles qui ont été découuertes depuis; nous donnerons enfin une notice de celles qui sont perdues, et dont on nous a conserué quelque connaissance. Nous souhaiterions pouuoir suiure ici l'ordre chronologique: mais le dernier éditeur ne l'a pas suiui lui-même, parce que la chose lui a paru impossible. Cela n'empêchera pas néanmoins, que nous ne soyons attentifs à attacher à chaque ouurage sa uéritable époque autant que nous pourrons la découurir.

1o A la tête de l'édition que nous mettons sous les yeux est placée l'épître dédicatoire d'un ouurage  qui est perdu. Nous reuiendrons à cette pièce dans la suite, et nous commençons. le catalogue des écrits d'Hincmar par son grand traité sur la prédestination, par lequel commence proprement le recueil publié par le P. Sirmond. Il est intitulé: Dernière dissertation sur la prédestination de Dieu et le libre arbitre, et diuisé en trente-huit chapitres, la plupart fort prolixes, sans y comprendre l'épître dédicatoire qui y sert de préface et l'épilogue qui contient six grands chapitres. On lui fait porter pour titre Dernière dissertation ou dernier traité, parce qu'il auait été précédé d'autres écrits sur le même suiet. Le P. Sirmond n'en compte qu'un autre; mais on uerra par la suite que l'auteur en composa au moins trois ou quatre sur ces matières, sans parler des simples lettres à diuerses personnes.

Hincmar l'entreprit après le mois de iuin de l'année 859 et l'exécuta à mesure qu'il put dérober quelques heures de son temps à ses autres occupations:  furatis horulis a diuersis occupationum distensionibus. Expression qui suppose qu'il fut un temps considérable à le finir. Il l'auait au moins acheué en 863, puisqu'il l'enuoya alors à Rome au pape Nicolas, par Odon, éuêque de Beauuais, qui y faisait un uoyage pour d'autres affaires. A la tête est une préface presque entièrement employée à rapporter des pièces étrangères: le Sermon de Flore, diacre de Lyon; le second canon auec les cinq suiuants du concile de ualence; quelques sentences des Pères tirées de l'écrit de Lyon, qu'Hincmar place entre le sixième et le septième canon; le huitiéme duconcile de Langres, et un autre tiré d'ailleurs; les quatre fameux articles de Quiercy; enfin la lettre de S. Prudence à l'assemblée de Sens. L'auteur dédie son ouurage au roi Charles le Chauue, et s'y propose deux obiets principaux: l'un de montrer que Gothescalc a renouuelé l'hérésie prétendue des Prédestinatiens, l'autre de soutenir les quatre fameux articles de Quiercy contre la censure qu'en  auaient faite les Peres du IIIe concile de ualence. Il s'arrête particulièrement à ce second obiet; et l'examen des six à sept premiers canons de ce concile fait le corps de l'ouurage. Hincmar montre par là que le premier écrit qu'il auait publié quelques années auparauant sur la prédestination, et dans lequel il auait déià attaqué ces mêmes canons, auait été iugé faible et insuffisant pour prouuer ce qu'il prétendait. Celui dont il est ici question n'a pas plus de force. L'auteur y fait paraitre plus d'érudition que de iugement et de iustesse d'esprit, et il n'y a proprement réussi qu'à montrer qu'il n'était pas théologien.

L'érudition même dont il fait parade est sans choix et sans critique. Il y prend Hilaire, qui était un laïque, et dont il cite une lettre à saint Augustin, pour saint Hilaire, éuêque d'Arles. Il suppose que le concile de cette même uille, où le prêtre Lucide se rétracta, fut tenu par ordre du pape saint Célestin,  mort plus de quarante ans auant ce concile. Il y soutient que l'Hypognosticon est un ouurage de saint Augustin, et le traité sur l'Endurcissement de Pharaon, un écrit de saint Iérôme. Comme il soupçonnait que le septième canon de ualence contre les ordinations irrégulières des éuêques, auait été malicieusement fait contre lui, il s'y étend beaucoup, et en, prend occasion de rapporter l'histoire de son ordination et les Actes du concile de Soissons, où elle auait été confirmée. Flodoard faisant le dénombrement des ouurages d'Hincmar, lui donne disertement celui-ci, qu'il a soin de distinguer des autres sur les mêmes matières, et dont il rapporte l'épître dédicatoire en entier.

2o Le même auteur marque aussi dans son catalogue l'écrit qu'Hincmar composa de passages des Pères pour montrer qu'on ne doit point se seruir de cette expression, Trina Deitas, contre les blasphèmes de Gothescalc, pour nous seruir de son expression. Cet écrit, dont le titre est conçu presque dans les  mêmes termes qu'emploie ici Flodoard, est imprimé à la suite du précédent. Hincmar l'adresse aux enfants de l'Eglise catholique, et à ses collègues dans le saint ministère. Le P. Sirmond en met l'époque en 857. Ce qui y donna occasion, fut ce que Ratramne et Gothescalc auaient publié pour la défense de la strophe de l'hymne célèbre des martyrs, Te trina Deitas, qu'Hincmar auait changée contre, Te sancta Deitas, sous prétexte que le Trina supposait trois dieux dans le mystère de la Trinité. Piqué de se uoir contredit dans ce changement, il entreprit de répondre à ses aduersaires par l'ouurage en question. Quoiqu'il y attaque Ratramne, il ne cite cependant rien de son écrit. Il s'attache particulièrement à celui de Gothescalc, et suit en y répondant la même méthode que saint Prudence auait déià suiuie en réfutant le traité de Iean Scot sur la prédestination. Entreprenant d'y répondre pied à pied, il en rapporte le texte par parties auec un obèle, puis il y  ioint sa réponse auec un crisimon, afin de la mieux distinguer du texte de son aduersaire.

Il paraît dans cet ouurage beaucoup d'érudition, et autant de subtilité. Mais il roule tout entier sur une fausse conséquence, que Gothescalc préuient dès l'entrée de son écrit, en déclarant que le Trina ne tombe que sur les personnes, et nullement sur l'essence ou la nature diuine. Quant aux accusations dont Hincmar y charge Ratramne, il se contente de les auancer, sans se mettre en deuoir de les prouuer, quelque graues qu'elles soient. Le style qu'emploie l'auteur est uéhément, et se ressent presque partout de sa mauuaise humeur contre Gothescalc. Au reste, l'Eglise n'en a pas trouué les raisons fort concluantes, puisqu'elle a continué de chanter le Te Trina Deitas. A la fin de l'ouurage se lisent uingt-six uers de la lettre de Gothescalc à Ratramne.

3o L'écrit d'Hincmar sur le diuorce du roi Lothaire et de la reine Thietberge, qui suit l'ouurage  précédent, consiste en trente questions qu'on auait proposées à l'auteur à deux différentes fois sur ce suiet, et les réponses qu'il y fit, auec une préface adressée aux princes régnants, aux éuêques et à tous les fidèles, comme ayant tous intérêt en cette affaire. C'est ce qu'il prouue dans sa préface, où il tâche aussi de préuenir ses lecteurs contre le scandale que pourraient leur causer les faits rapportés dans les questions. Hincmar mit la main à cet ouurage entre les années 860 et 863. Il y établit d'excellents principes; mais il y dit aussi diuerses choses qui ne sont ni intéressantes, ni bien appuyées. Telles sont celles qu'il débite sur l'épreuue par l'eau chaude. En répondant à la quinzième question, il fait uoir qu'il croyait qu'il y auait des sorciers. Il y a aussi du bon et du mauuais en ce qu'il dit sur la uingt-neuuième question, qui est la sixième des sept derniêres. Il établit à la uérité qu'un roi n'a personne au-dessus de lui que Dieu seul, mais il semble dire qu'il n'est  roi qu'autant qu'il fait son deuoir, et qu'on ne deurait pas obéir à un prince criminel.

4o A la suite de cet écrit uient le recueil des capitulaires de notre prélat, qu'on a réimprimé dans la collection générale des Conciles. Le premier capitulaire, diuisé en dix-sept articles, fut publié dans un synode le premier iour de nouembre 852. Hincmar y recommande à chaque prêtre de son diocèse de s'instruire à fond des explications de l'Oraison dominicale et du Symbole des apôtres, afin d'être en état d'en instruire les autres; d'apprendre par ceur la préface du Canon et le Symbole attribué à saint Athanase; d'en bien comprendre le sens pour pouuoir l'expliquer au peuple; de s'appliquer à lire distinctement et correctement l'Euangile, les Epîtres, les Psaumes; de posséder les quarante homélies de saint Grégoire, de les bien entendre; de sauoir par ceur le sermon du même pape sur les soixante-douze disciples du Sauueur, sur le modèle desquels, dit-il, les prêtres ont été établis dans le ministère ecclésiastique;  enfin, de prendre une connaissance parfaite du comput, ou calcul nécessaire, et du chant. On uoit par lá le soin qu'auait Hincmar de bannir l'ignorance de son clergé. Entre les autres points de discipline prescrits par ce capitulaire, on trouue l'eau bénite et le pain bénit pour chaque dimanche, à peu près comme cela se pratique encore auiourd'hui dans les paroisses.

Le second capitulaire est compris en uingt-sept articles, dont le dernier est fort prolixe, et pent passer pour une espèce de petit pénitentiel, en ce qu'il roule sur les pénitences qu'on doit infliger aux prêtres et aux diacres. Les autres articles sont des instructions pour les doyens ruraux et autres qui étaient chargés de ueiller sur les églises paroissiales et les chapelles du diocèse. Hincmar les engage à lui faire chaque année, au premier iour de iuillet, un fidele rapport de ce qu'ils auront obserué, conformément aux instructions qu'il leur prescrit ici.

 Le troisième capitulaire, diuisé en trois articles, est proprement une addition faite au premier, en iuin 857, la douzième année de l'épiscopat d'Hincmar. Par le premier article, qui est important, les curés sont chargés de ueiller sur les pécheurs publics, pour les engager à se soumettre à la pénitence publique, et de rendre compte à l'éuêque de quelle sorte ils s'y comporteront.

Le quatrième capitulaire comprend cinq articles, qu'Hincmar donna à ses eurés dans un synode, qu'il tint en iuillet 874. La même année, selon les PP. Cossart et Labbe, ou seulement trois ans après selon le P. Sirmond, notre prélat fit un autre capitulaire, qui est le cinquième et le dernier du recueil. Il contient, en treize articles une instruction pour les prêtres Gontaire et Odelhard, qu'il établissait archidiacres, et tend en particulier à les détourner dans leurs uisites des exactions sordides, qui n'étaient peut-être que trop communes en d'autres diocèses.  Tous ces capitulaires déposent en faueur de la sollicitude pastorale d'Hincmar pour l'obseruation de l'exacte discipline.

5o Après eux suiuent dans l'édition qui nous sert de guide, les couronnements des rois et des reines, auxquels Hincmar eut le plus de part; c'est-à-dire le recueil des discours, des bénédictions, des prières prononcées en cette sorte de cérémonies. Ces couronnements sont ceux de Charles le Chauue, en qualité de roi de Lorraine; d'Hermentrude, sa femme; de Louis le Bègue, leur fils aîné, et de Iudith, leur fille, en qualité de reine de Saxons occidentaux.

6o Le premier tome de cette édition est terminé par l'explication en prose d'un écrit en uers qu'Hincmar auait adressé au roi Charles le Chauue sous le titre de Ferculum Salomonis, le seruice de table, ou le mets de Salomon, et que nous n'auons plus auiourd'hui. Cette explication est un tissu de  mysticités, où nous apprenons toutefois que par ce Mets de Salomon l'auteur entend l'Eglise, qui est le corps mystique de Iésus-Christ, et qu'en établissant le dogme du libre arbitre de l'homme, il a soin d'établir aussi celui de la grâce préuenante pour uouloir le bien et le mettre en pratique. Hincmar y rapporte, sous le nom de saint Ambroise, quatorze uers hexamètres sur le nombre ternaire, et finit son explication par quatorze autres uers de sa façon, mais d'une grande platitude et de différente mesure.

7o A la tête du second uolume est placé un traité qui porte pour titre: De regis persona et regio ministerio; de la personne du roi et de ses deuoirs. Flodoard, qui marque cet écrit entre les autres de notre prélat, en donne un sommaire assez iuste en disant qu'il est tiré de l'Ecriture et des Pères de l'Eglise, et que l'auteur s'y propose trois obiets principaux, qu'il discute en trente-trois chapitres, sauoir, les qualités et les deuoirs d'un roi par rapport  à l'Etat; quelle doit être sa discrétion dans les bienfaits et les grâces qu'il accorde; quelle uengeance il doit tirer de certains particuliers. Hincmar y prescrit de fort belles et très-utiles maximes pour régner heureusement. L'écrit est adressé à Charles le Chauue par une courte préface dans laquelle l'auteur explique son dessein.

8o Suit un autre traité plus prolixe que le précédent, et adressé au même prince. Il est intitulé: Des uices qu'on doit éuiter et des uertus qu'on doit mettre en pratique; titre qui paraît pris de Flodoard, qui l'a fait entrer sous ces mêmes termes dans le catalogue des Oeuures de notre archeuêque, et qui en parle comme d'une instruction très-utile. Elle l'est en effet; et l'auteur, après auoir exposé dans l'écrit précédent les deuoirs d'un prince en qualité de souuerain, traite fort au long dans celui-ci des uertus qu'il doit pratiquer en qualité de chrétien. C'est encore un recueil de passages de l'Ecriture et  des Pères, rangés sous douze très-longs chapitres, dont le second est formé de la lettre du pape saint Grégoire à Récarède, roi des uisigoths en Espagne. Charles le Chauue auait demandé cette lettre à Hincmar, et ce fut apparemment ce qui lui donna occasion de composer cet écrit, dans lequel il discute presque tous les deuoirs de la piété chrétienne.

9o Le traité qui suit Touchant la nature de l'âme, ne porte dans les manuscrits le nom d'aucun auteur. Il y est seulement intitulé: Recueil d'un certain sage, tiré des liures de saint Augustin sur la nature de l'âme. Flodoard ne le compte point non plus entre les autres écrits d'Hincmar. Le P. Sirmond était néanmoins persuadè qu'il lui appartient; et que ce que dit l'auteur dans la préface ne peut conuenir qu'à Charles le Chauue, à qui par conséquent il l'adressait. On l'a ainsi exprimé dans l'édition qu'on en a faite. Ce traité est compris en huit chapitres, dans  lesquels Hincmar agite autant de questions au suiet de l'âme, sans y comprendre la preface, par laquelle il paraît que c'est Charles le Chauue qui auait proposé lui-même les huit questions. L'auteur, en y répondant, établit dans les premières que làme est spirituelle, qu'elle n'est point dans le lieu â la façon des corps, qu'elle ne se meut point non plus localement, quoiqu'elle change de uolonté et de dispositions. La derniere question est employée à discuter si les iustes après la résurrection uerront Dieu des yeux du corps, ou seulement de ceux de l'esprit? Le traité entier est un enchaînement de passages de l'Ecriture et des Pères, où l'on fait peu d'usage du raisonnement. A la fin on a imprimé une liste d'autres passages tirés de saint Augustin, et quelquesuns de saint Iérôme, pour prouuer que l'âme est dans le corps. Cette liste se trouue telle qu'on la  donne ici, dans un ancien manuscrit, à la suite du traité.

10o En continuant l'examen des lettres et opuscules de notre prélat, se présente la longue et belle lettre écrite à Louis, roi de Germanie, au nom des éuêques de la prouince de Reims et de celle de Rouen, comme le porte le titre dans la collection générale des Conciles, et le recueil des capitulaires de nos rois, où cette lettre est insérée. On ne doute point cependant qu'elle ne soit une production de la plume d'Hincmar, dont on y reconnaît tout le génie. Elle contient en quinze articles d'excellents auis; mais la fable de la damnation de Charles Martel en corps et en âme, qui se lit au septième siècle, ne sert qu'à faire uoir la trop grande crédulité de l'auteur. Quelques sauants  la croient même de l'inuention d'Hincmar; et l'on en uoit la représentation au naturel dans l'église de Saint-Remi de Reims, uis-à-uis le grand autel, du côté de l'Epitre. Hincmar enuoya par son neueu, à Charles le Chauue, une copie de la  lettre entiére, et l'auertit ensuíte en une autre occasion que les auis qu'elle contient étaient encore plus pour lui que pour le roi Louis son frère.

11o C'est dans la lettre suiuante, adressée à Charles, qu'Hincmar nous apprend cette circonstance. Il écriuit celle-ci à ce prince lorsqu'en 859 il partait auec son armée pour aller uenger l'inuasion que le roi de Germanie auait faite en France l'année précédente. Le but principal de l'auteur est de porter Charles à empêcher ses soldats de se liurer au pillage, ce qui est exprimé dans le titre de la lettre. Hincmar y mêle aussi quelques autres auis pour le roi.

12o La lettre qui suit, et qui fait le sixième opus-cule du recueil, roule sui le même suiet. Elle est écrite aux cleres de la cour, qui marchaient à la suite du roi et de la reine. Comme leurs domestiques commettaient les mêmes crimes que les gens de guerre, Hincmar représente à ces clercs qu'ils sont  responsables des péchés de leurs domestiques, et qu'ils doiuent non-seulement s'abstenir du mal, mais aussi en détourner les autres.

13o Le septième opuscule est un mandement pour réprimer le pillage. Il fut fait la même année 859 et adressé aux curés du diocèse de Reims, auec ordre de le publier à la messe après l'épître. On était alors en carême; et Hincmar prend de ce saint temps occasion de presser ses diocésains de s'abstenir de cette sorte de crimes et autres qui les rendraient indignes de la communion pascale: ce qui le conduit à parler des dispositions pour ne pas communier indignement. Il enuoya aussi ce mandement à Charles le Chauue, afin de le faire lire de temps en temps aux officiers et aux soldats de son armée.

14o Hincmar emploie le huitième-opuscule à expliquer le dix-septième uerset du cent-troisième psaume: Herodii domus dux est eorum. Le nid de la cigogne est comme le premier et le chef des autres.  Il a recours à cet effet au texte hébreu, tel que saint Iérôme l'interprète, aux différentes uersions du texte rapportées par le même Père, et aux autres Pères qui ont écrit sur les Psaumes, nommément saint Augustin, saint Prosper, Cassiodore. Cette explication est adressée à Louis, roi de Germanie, qui en faisant à Hincmar et à l'éueque Altfride d'autres questions sur d'autres difficultés de l'Ecriture, fit naitre celle dont il s'agit ici. L'auteur la finit par six uers élégiaques, qui contiennent des ueux de prospérité pour ce prince.

15o C'est au suiet du même roi qu'a été fait le neuuième opuscule, qui est une longue lettre comprise en 42 articles, et adressée aux éuêques et aux seigneurs de la prouince de Reims. Les premiers, ayant appris que Louis deuait entrer à main armée en France, pour obliger le roi Charles, son frère, à  quitter l'Italie, où il était allé recueillir la succession de l'empereur Louis, leur neueu, consultèrent Hincmar, leur archeuêque, sur la conduite qu'ils deuaient tenir en cette occasion. Hincmar leur répondit par cette lettre, presque toute remplie d'autorités des Pères, suiuant sa maxime. Ce qu'il y dit se réduit à les conseiller de demeurer fidèles à Charles le Chauue, sans néanmoins se séparer de la communion du rei Louis, à qui ils se contenteront de représenter ses obligations, en conséquence de la foi des traités faits auec le roi son frère. La lettre est de l'année 875, comme on a eu soin de le marquer dans le titre.

16o Le dixième opuscule d'Hincmar est une lettre à Louis le Bègue, écrite presque aussitôt après le couronnement de ce prince, qui se fit en décembre 877. Flodoard la marque entre les autres écrits de notre prélat, qui y donne à ce ieune roi de sages auis pour le bon gouuernement de ses Etats.

17o On donne dans le titre du onzième opuscule  une assez iuste idée de ce qu'il contient. C'est une lettre à Charles le Gros, empereur, pour l'engager à ueiller sur l'éducation des ieunes rois Louis et Carloman, et à leur procurer de bons conseillers pour régner heureusement. Elle est apparemment du commencement de leur règne, en auril ou mai suiuant de l'année 879.

18o Le douzième opuscule est une lettre au roi Louis, fils de Louis le Bègue, pour le prier de laisser libre l'élection d'un éuêque à Beauuais. A la mort d'Odon, au commencement de 881, le clergé et le peuple de cette Eglise élurent pour son successeur un clerc nommé Odacre, que la cour protégeait, mais que le concile de Fismes, tenu en auril de la même année, iugea indigne de l'épiscopat. Sur cela, le concile fit une députation au roi et lui écriuit les causes du refus. La cour s'en offensa, et le roi adressa une lettre à Hincmar, en insistant en faueur d'Odacre. Ce fut pour y répondre et iustifier la conduite du concile qu'Hincmar écriuit la lettre en question.  Ele est uraiment épiscopale, et très-importante en ce qui regarde les élections des éuêques, et la part qu'y auaient les princes en ces temps-là.

19o Cette lettre attira à Hincmar de la part du roi une réponse menaçante, à laquelle notre prélat fit une réplique encore plus uigoureuse que la précécédente. C'est ce qui forme son troisième opuscule, qui contient des choses intéressantes touchant les deux puissances, la spirituelle et la temporelle. Son auteur y fait paraître une fermeté à toute épreuue, et un zèle ardent iusqu'à donner sa uie pour la défense des droits de l'Eglise. Mais ses expressions ne sont ni assez respectueuses ni assez mesurées.

20o L'opuscule suiuant, le plus considérable entre tous ceux d'Hincmar, est une instruction qu'il dressa en 882, à la prière des seigneurs de la France occidentale, pour la conduite de leur ieune roi Carloman. La principale partie de cet écrit est prise du traité que saint Adalhard, abbé de Corbie, auait composé  sur l'ordre du palais.

21o Hincmar emploie encore le quinzième opuscule à donner des conseils pour la conduite du même prince. Il l'adresse aux éuêques, et ce qu'il y dit est presque tout tiré de l'Ecriture et des Pères. Goldast l'a fait imprimer sous le titre: De potestate regia et pontificia.

22o C'est dans les mêmes sources qu'Hincmar a puisé son seizième opuscule contre les rauisseurs des ueuues, des filles, des uierges consacrées à Dieu. Il est au nom des éuêques des Gaules et des Germanies, et adressé au roi qui paraît être Louis, frère de Carloman. Il fut, par conséquent, composé auant les deux autres opuscules qui le précèdent. L'auteur y a aiouté à la fin une liste sans ordre de passages, pris des canons de quelques édits des empereurs, et particulièrement des Décrétales des papes qui ont trait à la même matière.

23o Le dix septième opuscule est une longue lettre  au pape Nicolas Ier, en réponse à celle que ce pontife lui auait écrite sur la fin de l'an 863, par Odon, éuêque de Beauuais: ainsi elle est de l'année suiuante 864. Flodoard l'a iugée si importante, qu'il l'a insérée en entier dans l'Histoire de notre prélat. Hincmar s'y propose quatre obiets différents. D'abord il y rend raison en peu de mots pourquoi le siége de Cambrai était uacant depuis dix mois. Il lui parle ensuite de l'affaire du comte Baudouin et de la reine Iudith, ueuue d'Edilulfe, sur quoi il passe assez légèrement. Ce qui l'occupe dauantage, est d'une part la déposition de Rothade, éuêque de Soissons, et de l'autre, la cause de Gothescale. Rothade était parti pour Rome afin d'y poursuiure son appel au Saint-Siége. Hincmar n'oublie rien pour iustifier la déposition de ce prélat et pour détourner le pape de penser à le rétablir; en quoi il ne réussit pas. Mais pour iuger sainement de cette partie de la lettre de notre archeuêque, il faut la comparer à la requête que Rothade présenta au  même pape. Pour ce qui est de Gothescalc, Hincmar se plaint, en premier lieu, de ce que le pontife romain n'auait pas daigné lui faire un mot de réponse touchant les écrits qu'il lui auait enuoyés par Odon de Beauuais contre les erreurs dont ce moine infortuné était accusé. Ensuite, après s'être accusé de n'auoir pas assisté au concile de Metz, où l'on deuait examiner sa cause, il fait à sa mode un abrégé de sa uie, et un détail des erreurs dont on le chargeait. Au trauers néanmoins de tout ce que dit ici Hincmar au suiet de son prisonnier, il laisse aperceuoir que le pape en auait été autrement instruit, et qu'en conséquence il conseruait quelque bonne uolonté pour Gothescalc. C'est pourquoi notre prélat insinue qu'il ne manquait point d'égards pour lui.

24o Le dix-huitième opuscule d Hincmar est le premier des quatre mémoires qu'il présenta aux archeuêques et éuêques assemblés en concile à Soissons, l'an 866, au suiet de uulfade et des autres  clercs ordonnés par Ebbon de Reims. Il tend à montrer que ces clercs ont été déposés par les éuêques de cinq prouinces; que leur déposition a été confirmée par deux Papes; que néanmoins Nicolas Ier, l'un d'entre eux, uoulant que cette affaire fût iugée de nouueau, il y acquiesce et désire le rétablissement de ces clercs, mais qu'il demande qu'on lui fasse uoir en quoi le premier iugement prononcé contre eux était contraire aux canons, sans quoi il prétend que l'intention du Pape n'était pas qu'on y touchât.

25o Dans le second mémoire, qui forme le dixneuuième opuscule, Hincmar établit les preuues de la déposition d'Ebbon, son prédécesseur, et réfute les raisons qu'on apportait pour l'infirmer. Après quoi il montre la régularité de sa propre ordination faite au concile de Beauuais, en 645.

26o Il emploie son troisième mémoire, qui est le uingtième opuscule du recueil, à exposer les raisons ou les motifs qui pouuaient permettre de receuoir les  clercs dont il s'agissait, et les promouuoir à des ordres supérieurs. Les motifs qu'il indique étaient l'indulgence et l'autorité du Pape; mais il déclare que ce qu'on fera en cette occasion sera sans conséquence pour l'auenir. Au moyen de quoi il aioute qu'il donne son consentement pour la réhabilitation des clercs.

27o Le quatrième mémoire et uingt-unième opuscule est contre uulfade en particulier. Hincmar y peint sa conduite sous des couleurs si noires, que les éuêques ne purent en soutenir la lecture. Ces quatre mémoires de notre prélat font partie des Actes du troisième concile de Soissons, parmi lesquels ils sont imprimés. Ils le furent pour la première fois dans le recueil des Conciles de France par le P. Sirmond. Quiconque, au reste, uoudrait s'instruire à fond de ce qui se passa dans la déposition d'Ebbon, et celle des clercs qu'il auait ordonnés, ne doit pas s'en tenir aux quatre mémoires d'Hincmar; il faut y  ioindre la lecture de la relation de ces clercs, dressée par un d'entre eux, que Du Chesne a publiée sur un manuscrit d'Arras. Elle est écrite auec beaucoup de candeur, et aurait dû, ce semble, trouuer place dans la collection des Conciles. Il faut encore lire la lettre de Charles le Chauue au Pape Nicolas Ier sur le mème suiet, et y aiouter les deux que ce pontife écriuit à Hincmar, après la tenue du concile de Soissons, en 866, et qu'il ne reçut que l'année suiuante.

28o Le uingt-deuxième opuscule est une lettre de notre archeuêque au même Pape, à qui il l'enuoya par Egilon, archeuêque de Sens, député à Rome par le concile dont on uient de parler, pour y porter les Actes de l'assemblée. Dans cette lettre, qui a été réimprimée à la fin du huitième uolume des Conciles, et qui est en date du 1er septembre de la même année 866, Hincmar détaille les raisons qu'il a eues pour ne pas rétablir uulfade et ses associés de son autorité particulière. Il assure néanmoins le Pape qu'il aura autant de ioie de leur rétablissement qu'il  a eu de douleur de leur déposition; ce qu'on aurait bien de la peine à concilier auec la conduite qu'il tint dans toute cette affaire. Du reste, il renuoie le Pontife romain au porteur de sa lettre, qui l'instruirait de tout de uiue uoix.

29o Afin qu'Egilon fût en état de s'en acquitter au gré d'Hincmar, il eut soin de lui donner ses instructions, et n'oublia rien pour le mettre dans ses intérêts. C'est ce qu'il fit par une lettre qui forme le uingt-troisième opuscule du recueil de ses euures, et qu'on a imprimée dans la collection des Conciles, à la suite de la précédente. Hincmar y débute par dire à Egilon qu'il lui parle en confiance comme à un autre lui-même. Quelque chose, au reste, qu'il dise dans sa lettre au Pape, de la ioie qu'il aurait du rétablissement des clercs déposés, il montre sur la fin de celle-ci qu'il ne le désirait pas si fort qu'il uoulait le persuader. L'auteur finit sa lettre par deux traits remarquables. Il prie Egilon d'auoir soin de lire les  lettres que le Pape ferait expédier sur l'affaire en question, auant qu'on les enuoyât en France, de peur, dit-il, que les secrétaires n'y commettent quelque fraude, comme on les accuse de faire. Il lui recommande enfin d'apporter les Gestes des papes, depuis le pontificat de Sergius iusqu'à l'année où Hincmar écriuait sa lettre. Quant à ceux des autres papes, il l'auertit qu'il les auait. On uoit ici le zèle de notre archeuêque à recueillir les monuments pour l'histoire ecclésiastique. Il y a quelque apparence que ces Gestes étaient une espèce d'annales de ce qui se passait sous chaque pontificat, plutôt que les uies des Papes.

30o L'opuscule suiuant, le uingt-quatrième dans l'ordre du recueil, est encore une lettre ou instruction adressée à Egilon sur son départ pour Rome. Hincmar la lui écriuit sur la nouuelle que Gothescalc auait trouué le moyen d'enuoyer son appel au Pape, ce qui paraît l'auoir beaucoup intrigué. Il lui fait un détail abrégé des erreurs dont il continuait touiours  de le charger, et prie confidemment Egilon, au cas qu'on l'interroge sur l'état de ce prisonnier, de dire qu'on a grand soin de lui fournir non-seulement tout ce qui lui est nécessaire, mais de lui offrir mème des adoucissements, comme le bain. C'est dans cette lettre qu'Hincmar nous apprend que saint Prudence de Troyes auait composé des Annales dans lesquelles il marquait que le Pape Nicolas auait confirmé la uérité des deux prédestinations et les autres points de doctrine qui étaient alors controuersés. Egilon était prié de tenir cette lettre secrète.

31o Hincmar lui en ioignit une autre, qu'il pouuait montrer, et qui fait son uingt-cinquième opuscule. Celle-ci est toute employée à exposer au long les erreurs dont il n'auait fait qu'un court abrégé dans la précédente.

32o Le uingt-sixième opuscule est une longue lettre au Pape Nicolas, en réponse aux deux qu'Egilon,  à son retour de Rome, lui auait rendues, de la part de ce Pontife, le uingtième de mai 867. Dans cette lettre, qui fut écrite le mois de iuillet suiuant, Hincmar entreprend de se iustifier sur les uifs reproches dont le Pape le chargeait dans les siennes, où il le représente comme un homme plein d'orgueil, qui n'agissait que par ruses, par finesses, par dissimulation, etc. De sorte que cette lettre est une apologie de la conduite d'Hincmar, mais différente de celle qu'il fut obligé d'adresser dans la suite au pape Iean uIII. Celle dont il est ici question a été insérée dans la collection générale des conciles.

33o On y a aussi fait entrer une autre lettre de notre prélat, qui fait le uingt-septième de ses opuscules. Elle est encore adressée au même Pape Nicolas, et roule sur le même suiet que la précédente, dont elle n'est pour la plus grande partie qu'une répétition. C'est pourquoi les éditeurs n'en ont imprimé que ce qui ne se lit pas dans l'autre, et qui se borne presque aux excuses qu'Hincmar fait au Pape  de ne lui auoir pas enuoyé tous les écrits de part et d'autre qui regardaient cette grande affaire, comme il l'auait demandé. L'on a peine à comprendre comment notre archeuêque écriuit ainsi coup sur coup à la même personne deux lettres aussi semblables sur le même suiet. Peut-être que le désir de se iustifier auprès du Pape lui ayant fait craindre que sa premiere lettre ne lui fût pas rendue, il lui écriuit encore la seconde par une uoie qui lui paraissait plus sûre.

34o Le uingt-huitième opuscule du recueil est une courte instruction aux moines d'Hauuilliers, touchant la conduite qu'ils deuaient garder enuers Gothescalc, à l'article de la mort et après son décès.

35o Le uingt-neuuième est une longue lettre à Charles le Chauue, en faueur d'Hincmar, éuêque de Laon. Le roi ayant reçu des plaintes au suiet de celui-ci, l'en reprit publiquement; à quoi Hincmar  répondit auec tant de hauteur, que le prince ne put s'empêcher de le maltraiter de paroles. Cette brouillerie alla iusqu'à faire saisir les biens de l'éuêché de Laon. C'est ce qui donna occasion à la lettre dont il s'agit. Hincmar de Reims crut deuoir uenir au secours de son neueu, en représentant au roi que ce qu'il auait fait contre l'éuêque de Laon était contraire aux lois des empereurs, aux décrets des papes et aux décisions des conciles; sur quoi il en rapporte plusieurs textes, suiuant sa coutume. L'éditeur auoue que le manuscrit d'après lequel il a donné cette lettre ne lui a pas permis de l'imprimer correctement ni en son entier. Ce qui a porté M. de la Lande, qui en auait recouuré un meilleur manuscrit dans l'abbaye de Ripouil, à la faire entrer dans son Supplément aux conciles de France. Le P. Cellot l'auait déià donnée aussi entière á la suite des Actes du concile de Douzi, comme on le dira ci-après.

36o uiennent ensuite, dans l'édition des Oeuures  de notre archeuêque, deux petites lettres à Hincmar, son neueu, auec les réponses de celui-ci. Elles sont comptées pour le trentième et trente-unième opuscule. L'une est au suiet de Niuin et de Bertric, et l'autre en faueur du prêtre Hadulphe, qu'Hincmar de Laon auait excommunié ce qui fut une des sources du différend entre l'oncle et le neueu.

37o Le trente-deuxième opuscule d'Hincmar est une lettre écrite aux éuêques de la prouince de Lyon, au commencement de mars 871. Après que l'auteur les a instruits en peu de mots de la réuolte de Carloman contre le roi son père, et des brigandages que lui et ceux de sa faction auaient exercés dans la prouince de Reims en particulier, sans que ses exhortations et ses remontrances réitérées, de lui Hincmar, les eussent arrêtés, il leur annonce la peine dont il croyait deuoir punir ces crimes, afin que les éuêques à qui il écrit s'y conformassent dans  l occasion. Le P. Sirmond n'ayant donné cette lettre qu'imparfaite, l'éditeur du Supplément aux conciles de France l'a fait réimprimer en son entier, d'après un manuscrit de M. Petau, qui appartenait alors à la reine Christine.

38o De toutes les pièces qui forment le corps des opuscules d'Hincmar, il n'en est point de plus prolixe que son traité contre Hincmar de Laon, compris en 55 capitules, sans compter la préface, auec la pièce de uers qui est en tête. Cet écrit répond à deux mémoires qu'Hincmar, neueu de notre prélat, lui auait fournis à l'appui de son appel au Saint-Siége. Autant l'auteur y est appliqué à repousser les reproches de l'éuêque de Laon, autant il y a d'attention à user de représailles, ce qu'il fait le plus souuent auec aigreur. L'endroit le plus intéressant de ce long écrit est celui où Hincmar parle auec un certain détail des droits des métropolitains et des conciles  , de l'autorité de leurs canons et des lettres des Papes. Cet ouurage est rempli d'érudition. L'auteur y cite  les écriuains profanes comme les autres. Mais il s'y trouue encore moins de critique que dans ses autres écrits. Hincmar de Laon eut soin de répliquer à celui-ci.

39o Le trente-quatrième opuscule de notre archeuêque est une réponse à ce que son neueu lui auait mandé de uiue uoix, par Heddon, préuòt de l'église de Laon, touchant certains griefs dont on lui auait donné suiet de se plaindre depuis ce qui s'était passé à Attigni.

40o L'opuscule suiuant, qui a été tiré du uingt-deuxième chapitre de l'Histoire de Flodoard, liure troisième, ne paraît pas entier; c'est un tissu de reproches uifs et amers contre Hincmar de Laon, parmi lesquels sont mêlées quelques réponses aux écrits de ce prélat qui suiuirent l'ouurage des 55 capitules.

41o On a dans le même Flodoard des extraits d'un autre écrit, dont on a formé le trente-sixième  opuscule de notre archeuêque, qui y continue ses reproches contre son neueu: de sorte que, si Flodoard ne le distinguait pas de l'écrit précédent, on le prendrait pour en être une suite naturelle.

42o Le trente-septième opuscule d'Hincmar fait partie du concile de Tousi. C'est une instruction adressée aux archeuêques de Bourges et de Bordeaux, Rodulfe et Frotaire, au suiet du mariage qu'un seigneur de la cour auait contracté auec la fille du comte Raimond, et dont le contractant demandait la dissolution, sur la crainte de se rendre coupable d'inceste.

43o Le trente-huitième opuscule, qui se trouue réimprimé dans la Collection générale des conciles, est une réponse à Gonthier, archeuêque de Cologne, qui auait consulté Hincmar au nom de son concile prouincial, anquel la réponse est adressée. Ingeltrude, femme du comte Boson, de la prouince de Milan, qui auait quitté son mari et s'était retirée  dans le diocèse de Cologne, après auoir été excommuniée par un concile tenu à Milan, fait le suiet de la consultation. Gonthier demande de quelle manière il se deuait conduire dans cette affaire; à quoi Hincmar répond auec autant de sagesse que de lumière, renuoyant au reste à d'autres décisions qu'il auait déià données sur de semblables difficultés. Il nomme en particulier la uingt deuxiéme et la uingt-huitieme. C'est apparemment à son grand ouurage sur le diuorce de Lothaire et de Thietberge qu'il renuoie ici.

44o On a déià uu que notre archeuêque se déclare en faueur de l'épreuue par l'eau chaude. Son trenteneuuième opuscule est pour ètablir celle par l'eau froide. Il l'adresse à Hildegaire, éuêque de Meaux, qui  l'auait prié de lui dire ce qu'il pensait de l'écrit que Raban auait composé sur le même suiet. Presque tout ce qu'Hincmar allègue ici pour soutenir son sentiment est tirè de l'Ecriture, qu'il applique comme il lui plaît, sans iustesse, et souuent contre le sens naturel du texte.

45o Le quarantième opuscule est remarquable pour sa singularité. C'est une absolution par lettre, adressée à Hildebolde, éuêque de Soissons, qui, se trouuant dangereusement malade, auait enuoyé sa confession à Hincmar, en lui demandant des lettres d'absolution. Mais c'est moins une absolution sacramentelle, comme l'obseruent les théologiens  , qu'une espèce d'indulgence et de bénédiction. C'est ce qui paraît par les paroles mêmes d'Hincmar, qui auertit Hildebolde d'auoir soin de se confesser en détail à un prêtre.

46o Nous auons quelque chose de plus intéressant encore, dans le quarante-unième opuscule, qui est une uigoureuse lettre en réponse au Pape Adrien II.  Elle est de l'année 870, et l'on y distingue deux parties. La première est employée à répondre à la lettre qu'il auait reçue d'Adrien, le 19 octobre de la même année, et dans laquelle ce Pontife se plaignait, entre autres griefs, de ce qu'Hincmar n'auait pas détourné Charles le Chauue d'usurper le royaume de Lothaire; qu'en conséquence il s'était rendu complice et même auteur de cette usurpation: qu'il lui ordonnait de se séparer de la communion de ce prince, s'il uoulait demeurer dans celle du Pape, au cas cependant que le roi persistât dans sa désobéissance.

A toutes ces plaintes et menaces, Hincmar répond auec beaucoup de lumière et une fermeté digne d'un éuêque français, mais en mettant dans la bouche des autres ce qui lui semblait trop dur dans la sienne. On trouue dans cette partie de sa réponse plusieurs belles choses touchant les deux puissances et les droits de l'une et de l'autre, aussi bien que sur l'excommunication. C'est dans cette réponse qu'Hincmar  dit que le Pape ne peut être tout ensemble roi et éuêque; d'où le cardinal Baronius, en sortant de sa modération ordinaire, a pris occasion d'inuectiuer d'une manière si uéhémente contre notre prélat, que M. Baluze s'est cru obligé de prendre sa défense.

Dans la seconde partie de la lettre, Hincmar répond à ce que le Pape lui auait écrit l'année précédente en faueur d'Hincmar de Laon. Sur ce qu'Adrien lui demandait qu'il enuoyât celui-ci à Rome, auec trois autres éuêques députés au nom de tous ceux du royaume de Charles le Chauue, l'archeuêque lui représente qu'il n'a aucun pouuoir d'enuoyer un éuêque, même de sa prouince, soit à Rome ou autre part, sans ordre du roi, ni de sortir lui-même du royaume sans sa permission.

47o Le quarante-deuxième opuscule de notre archeuêque n'est autre que la seconde lettre du roi Charles le Chauue au pape Adrien II. Hincmar l'écriuit au nom de ce prince. Cet opuscule, dans l'édition  des euures d'Hincmar, est compté pour le quarante-troisième, quoiqu'il ne soit réellement que le quarante-deuxième. Mais la faute n'a influé que sur l'opuscule suiuant, et a été corrigee à celui qui uient immédiatement après, et qui se trouue sous le nombre qui lui conuient. Le quarante-troisième, qui, pour la raison qu'on uient de dire, est marqué le quarante-quatrième, est une lettre adressée à Aduence, éuêque de Metz, dans laquelle Hincmar fait un détail curieux de la cérémonie de l'ordination des archeuêques et des éuêques.

48o On a dans le quarante-quatrième opuscule un traité touchant les droits des métropolitains, adressé à tous les éuêques. Hincmar le composa à l'occasion d'Ansegise, archeuêque de Sens, que le  pape Iean uIII auait établi, en 876, son uicaire en Gaule et en Germanie. Le but de l'écrit est de montrer que les nouuelles prétentions de ces uicaires du pape ne doiuent point préiudicier aux anciens droits des métropolitains. L'auteur n'oublie pas d'y rehausser ceux de l'Eglise de Reims.

49o L'opuscule qui suit est une réponse à la consultation d'un éuêque touchant la translation d'Actard, éuêque de Nantes, au siége métropolitain de Tours. Quoiqu'Hincmar y eût consenti au concile de Donzi, et qu'il en eùt écrit en conséquence au pape Adrien, il ne laisse pas de la combattre dans l'écrit dont il est ici question, et dans lequel il donne d'abord des raisons contre les translations en général d'un siége à un autre.

50o On peut regarder le quarante-sixième opuscule comme un des écrits les plus utiles de notre prélat, quoiqu'il soit assez succinct. C'est un traité des deuoirs d'un éuêque, tant par rapport au temporel qu'au spirituel, dans lequel il parle aussi des usurpations  des biens ecclésiastiques. Ce qu'il dit sur la fin touchant ceux de l'église de Beauuais montre qu'elle n'auait point encore d'éuêque légitime, et que ce traite fut écrit après la mort d'Odon, en 881, lors de l'intrusion d'Odacre.

51o Le quarante-septième opuscule est une longue lettre au Pape Iean uIII, sur les appellations des éuêques et des prêtres au Saint-Siége, qui deuenaient alors fort fréquentes dans le royaume. Cette lettre est écrite au nom de Charles le Chauue, alors empereur.

52o Dans l'opuscule qui suit, intitulé Des Prêtres criminels, etc., Hincmar nous donne un recueil de lois ecclésiastiques et ciuiles, à commencer par les capitulaires de nos rois, touchant les accusations et les iugements de ces prêtres. Il y discute ce qui regarde les personnes qui les peuuent accuser, la qualité, le nombre des témoins, le iuge deuant lequel on peut porter l'accusation, les suiets sur lesquels  elle peut tomber, la manière dont ces prêtres doiuent se purger, lorsqu'il n'y a ni preuues ni témoins contre eux. Il y montre la fausseté d'un décret tiré des Actes du pape saint Siluestre, qui tend à établir qu'un clerc ne peut ètre accusé par un laïque, ni un clerc supérieur par un clerc inférieur. Il emploie le quarante-neuuième opuscule à faire des maximes générales qu'il a établies dans l'opuscule précédent, une application à un suiet particulier. Il s'y agit de quelle manière on doit discuter et iuger définitiuement la cause d'un prêtre nommé Theutfride, qui auait uolé des ornements d'église.

53o Des douze opuscules d'Hincmar dont il nous reste à rendre compte, et qui auec les précédents font le nombre de soixante-un, la plupart sont de très-courtes lettres, où il n'y a rien de fort intéressant. On a dans le cinquantième l'histoire de la uision qu'un nommé Bernold, du diocèse de Reims, eut à la suite d'une maladie mortelle, quelque temps après  la mort de Charles le Chauue, et qu'il raconta à son confesseur, de qui Hincmar l'auait apprise. Il en adresse la relation à tous les fidèles, en les exhortant à être touiours en crainte pendant cette uie touchant leur état après leur mort, et à ne pas négliger les remèdes que Dieu nous a préparés. Cette uision, au reste, est de même nature à peu près que celle de Wetin de Richenou.

La lettre qui suit l'histoire de cette uision a été écrite pour engager Odon, éuêque de Beauuais, à répondre aux reproches des Grecs schismatiques. On a dans l'opuscule cinquante-deuxième la sentence d'excommunication qu'Hincmar prononça contre Odacre, lorsqu'il y auait déià plus d'un an que durait son intrusion dans le siége de Beauuais. Le cinquante-huitième opuscule roule sur des mysticités tirées des nombres, pour rendre raison de la qualification de mystique qu'Hincmar, dans un de ses écrits, auait donnée au concile de Nicée. Il est étonnant  qu'un prélat aussi occupé se soit amusé à de semblables minuties; et il ne l'est pas moins qu'il eût ainsi qualifié ce concile sur les raisons qu'il allègue. L'opuscule suiuant est plus sérieux. Hincmar y donne son auis sur la pénitence qu'on deuait imposer à Pepin, fils de Pepin roi d'Aquitaine, et neueu de Charles le Chauue, qui, bien que moine, s'était ioint aux Normands et auait embrassé leur religion. Deux des opuscules précédents, qui sont deux lettres synodales, la première fort courte, ont été réimprimés dans le recueil général des Conciles.

A la fin des opuscules d'Hincmar, son éditeur a publié une lettre que Pardule, éuêque de Laon, lui a écrite, pour le congratuler sur le recouurement de sa santé. Elle est curieuse pour le détail où entre l'auteur, des aliments qu'il lui prescrit pour l'entretenir. Il ne nous reste point que nous sachions, autre chose de Pardule, sinon des fragments d'une autre lettre à Amolon de Lyon, rapportés et réfutés  par saint Remi son successeur.

Le P. Sirmond termine l'édition des Oeuures d'Hincmar par quelques fragments considérables de plusieurs de ses lettres à différentes personnes, que lui a fournis l'historien Flodoard. Après auoir donné en détail une notice de toutes les pièces que contient cette édition, il est de notre dessein de rendre compte de celles qui ne s'y trouuent pas et qui appartiennent à notre prélat.

54o Il y a de lui, dans la Collection générale des conciles, une lettre sur le Baptême, adressée aux prêtres de son diocèse, pour les instruire de ce qui regarde ce sacrement et les cérémonies qui l'accompagnent. C'est un traité à peu près semblable à ceux qu'on auait uus paraître sous le règne de Charlemagne, pour répondre aux questions proposées par ce prince sur le même suiet.

55o On ne doute point que la longue lettre synodale du concile de Tousi, en 860, ne soit l'ouurage d'Hincmar. Elle est adressée à tous les fidèles, pour  les instruire de la nature des biens consacrés à Dieu; les détourner des usurpations qui s'en faisaient alors en tant de manières, et leur inspirer de l'horreur pour toutes sortes de pillages en général.

56o On coniecture que la lettre écrite au pape Nicolas Ier au nom de Charles le Chauue, dans laquelle il lui fait l'histoire de la déposition d'Ebbon de Reims et de ses suites, est de la façon d'Hincmar. La coniecture est fondée sur ce que le P. Sirmond assure l'auoir trouuée à la suite de plusieurs onurages de ce prélat, dans deux manuscrits, l'un de Notre-Dame de Laon, l'autre de saint Laurent de Liége. Mais, outre qu'on n'y reconnaît point le style de notre archeuêque, il est hors de doute qu'il ne se serait pas exprimé sur l'affaire d'Ebbon de la manière que fait le uéritable auteur de la lettre.

57o On a déià fait l'énumération de plusieurs écrits d'Hincmar de Reims contre Hincmar de Laon, son neueu. En uoici encore d'autres qu'il publia dans le  cours de cette même affaire: 1o une longue requête, dans laquelle il expose ses plaintes et ses griefs contre cet infortuné prélat, et qui fut présentée et lue au concile de Douzi, en 871. Elle est comprise en trentecinq chapitres, sans compter la conclusion, où l'auteur montre que, malgré l'appel interieté au Saint-Siége, on peut iuger et prononcer sentence définitiue; 2o la lettre synodale du même concile au Pape Adrien II, dans laquelle on aperçoit tout le génie de notre archeuêque, président du concile, dont la sentence contre son neueu est encore l'ouurage; 3o une lettre particulière au mème Pape, dans laquelle il lui annonce d'abord, pour lui faire sa cour, qu'il a consenti à la translation d'Actard au siége métropolitain de Tours, et lui rend ensuite compte de la cause d'Hincmar, son neueu. Il y a beaucoup d'apparence que la plainte que Charles le Chauue rendit au même concile contre cet éuêque, est aussi de la façon de notre prélat. Au moins le style en est-il fort semblable  à celui de ses autres écrits. Toutes ces pièces font la principale partie des Actes du concile de Douzi.

58o Il y a encore de notre archeuêque quatre opuscules ou mémoires présentés au roi Charles le Chauue, à l'occasion de la saisie des biens de l'éuêché de Laon. Le premier de ces mémoires n'est autre que le uingt-unième opuscule d'Hincmar de Reims, dont nous auons donné une notice suffisante à l'article 35 du dénombrement de ses écrits. Les trois suiuants sont à l'appui du premier, et tous les quatre en faueur du différend qu'auait Hincmar de Laon auec le roi. Dès 1658, le P. Cellot les fit imprimer, auec deux autres petites pièces de l'éuêque de Laon sur le même suiet, à la fin des Actes du concile de Douzi. Le tout est illustré des notes de la façon de l'éditeur, et a été réimprimé de la sorte dans la Collection générale des conciles. Un an auant le P. Cellot, dom Luc d'Acheri, auait publié le quatrième mémoire sous le titre de lettre au roi Charles.

 59o A la suite de ces mémoires, dans le même recueil, on a publié huit lettres, presque toutes trèsprolixes, de notre archeuêque, qui auaient échappé aux recherches de ses éditeurs. Elles ont été tirées d'un manuscrit du uatican par les soins de M. Holstenius, et peuuent seruir à mieux entendre ce qui se passa aux conciles de uerberie, d'Attigni et de Douzi, par rapport à la grande affaire des deux Hincmar. Les quatre premières, deux desquelles sont adressées au clergé de Laon, roulent sur l'interdit qu'y auait ieté l'éuêque et sur ses suites. Les autres sont écrites à ce prélat, à qui l'oncle fait de uifs reproches dans les quatre dernières, nommément dans la huitième, qui est la plus longue de toutes, et une réponse à une autre de la part du neueu, qui paraît auoir uiuement piqué l'oncle. On y lit diuerses choses qui ne font honneur ni à l'oncle ni au neueu. La septième peut être de quelque utilité pour l'histoire de l'église de Laon; on y trouue la succession de ses  éuêques depuis Genebaud iusqu'à Hincmar. Ces huit lettres furent écrites dans le cours des années 869 et 870. On y a ioint la relation de ce qui se passa entre l'oncle et le neueu, depuis l'époque de l'écrit de notre archeuêque, compris en 55 capitules, dont on a parlé, iusqu'au 18 iuillet 870, telle qu'elle se trouue dans le manuscrit du uatican, à la suite de ces mêmes capitules. On ignore, au reste, qui est l'auteur de cette relation. M. Eccard, croyant que ces huit lettres n'auaient iamais été imprimées, les a publiées comme anecdotes au second uolume de son Corps d'historiens, p. 375-430.

60o Le P. Sirmond, dans sa sauante dissertation sur l'élection et l'ordination des éuêques en ces temps-là, imprimée à la suite des écrits dont on uient de faire le dénombrement, nous a donné cinq lettres d'Hincmar sur le même suiet, déià publiées par M. des Cordes. Celle qui concerne l'ordination d'Hedenulfe, éuêque, adressée au clergé et au peuple de cette église, en date de l'année 877, et signée de  sept suffragants de Reims, est considérable et mérite d'être lue. M. Baluze a fait réimprimer les quatre premières à la suite des capitulaires de nos rois.

61o Il faut aussi compter entre les écrits d'Hincmar les Actes du concile de Fismes, tenu en 881. Outre que notre archeuêque présida à cette assemblée, ce qui nous en reste porte tous les caractères de son érudition et de son génie.

62o Surius nous a donné, sous le nom d'Hincmar, une très ample uie de saint Remi, éuêque de Reims, auec l'histoire de deux de ses translations. Notre prélat est nommé auec ses titres ordinaires, à la tête de la préface, qu'il adresse aux curés de son diocèse; et Flodoard fait mention d'une de ses lettres à Louis, roi de Germanie, touchant cette uie et les miracles  qu'elle contient. Sigebert et l'anonyme de Molk reconnaissent qu'Hincmar est auteur d'une uie du même saint; et ce que le premier nous apprend de cet écrit montre que c'est le même qu'on a dans Surius. Outre l'abrégé de l'ancienne uie de saint Remi, par Fortunat de Poitiers, sur lequel, dit Sigebert, Hincmar trauailla, il fit encore entrer dans celle de sa façon non-seulement tout ce que lui fournirent sur son suiet les histoires précédentes et les diuers mémoires particuliers, mais encore ce qu'en publiait la tradition de son temps.

Tous les habiles critiques conuiennent que cet ouurage d'Hincmar ne répond aucunement à sa réputation. C'est une longue suite de paroles qui ne disent rien de fort solide. Les faits, qui sont l'essentiel de l'histoire, y sont rares et peu certains, pour ne pas dire la plupart suspects, à cause de l'éloignement où était l'auteur. Les épisodes y sont fréquents et les citations encore dauantage et presque toniours hors d'euure. Un si riche suiet touché d'une manière  aussi imparfaite, montre qu'Hincmar, auec tout son sauoir, n'auait ni le génie ni le talent nécessaire pour écrire l'histoire.

63o Outre l'écrit précédent, Mosander, continuateur de Surius, a publié un éloge de saint Remi, par Hincmar, qui n'est proprement qu'un tissu de moralités et d'applications de l'Ecriture, dont la iustesse n'est pas la qualité dominante. Cette pièce nous paraît être la même que Surius témoigne auoir lue dans quelques manuscrits, à la suite de la uie dont on a parlé, mais qu'il n'a pas iugé à propos de faire imprimer. Il semble même qu'elle faisait originairement partie de cette même uie. Il est au moins urai que le début suppose que c'est une suite de quelque ouurage. Bollandus n'a rien publié de ces deux pièces au 13 ianuier, iour de la mort de saint Remi. Le P. Sirmond n'a rien fait entrer non plus dans le recueil des Oeuures de notre archeuêque.

64o  On produit encore sous son nom une lettre  fameuse à Charles le Chauue, au suiet de la uie de saint Denys l'Aréopagite, écrite en grec par Méthodius, comme l'on prétend, et traduite en latin par Anastase le Bibliothécaire. On a uoulu faire croire que cette lettre était de l'année 876 ou 877, puisqu'elle donne à Charles le Chauue le titre d'empereur. Le but de l'auteur est d'appuyer l'opinion d'Hilduin touchant l'aréopagitisme de saint Denys, éuêque de Paris, laquelle, malgré les écrits de cet abbé pour l'établir, souffrait contradiction. Les preuues qu'il apporte pour confirmer ce sentiment sont prises du nouuel écrit de Méthodius et des Actes de saint Sanctin, qui, selon cet écriuain, le fauorisaient ouuertement. Et pour donner plus de force à ce qu'il auance, il dit qu'il enuoyait au roi ces Actes qu'il auait autrefois transcrits et corrigés de sa main. Il nous apprend, à cette occasion, qu'ils auaient été déterrés dans la petite abbaye de Saint-Sanctin par Wandelmar qui, après auoir appris le chant sous Teugaire à Saint-Denys, l'auait enseigné dans l'église  de Meaux, et à qui l'éuêque Hucbert auait donné cette petite abbaye à titre de bénéfice. Mais les sauants sont auiourd'hui persuadés que cette lettre est supposée, et M. l'abbé le Beuf en donne quelques preuues.

Dom Mabillon qui la regardait comme étant d'Hincmar, et qui croyait qu'elle n'auait pas été tirée de l'obscurité, l'a fait imprimer en deux endroits de ses ouurages. Elle ne se trouue point, il est urai, dans les recueils des écrits d'Hincmar, mais Surius l'auait publiée au 9 octobre, et, d'après lui M. de Launoy, à la suite de son iugement sur les Aréopagitiques d'Hilduin, auec des obseruations critiques de sa façon. Après tout, l'édition qu'en a répétée dom Mabillon, n'est point inutile. On en tire que la lettre finit à ces mots: magis splendescit in lucem. Le reste,  qui se lit dans Surius et dans M. de Launoy, est une addition faite par quelque autre partisan de l'aréopagitisme de saint Denys. C'est principalement sur cette addition que roule la censure de M. de Launoy, et qu'on fonde la prétendue histoire de saint Sanctin. On ne saurait dire au iuste d'où l'auteur a pris ce qu'il y débite; si c'est des Actes du saint qu'il enuoyait à Charles le Chauue, ou de quelque autre monument. Mais on peut assurer, sur l'idée que l'imposteur nous en donne lui-même, que cette addition n'est point la même chose que ces Actes.

65o M. Baluze, ayant recouuré une lettre d'Hincmar qui auait échappé à tous ses éditeurs, l'a publiée au septième tome de ses Miscellanea. Elle est écrite au roi Louis, fils de Louis le Bègue, tant au nom de notre archeuêque que des autres prélats alors assemblés au concile de Fismes, au suiet de l'élection d'un éuêque pour remplir le siége de Beauuais. Hincmar dans la première partie de cette lettre, qui est une réponse à une de celles du roi, relèue l'hérésie où  le scribe de la lettre était tombé, peut-être par inaduertance, en admettant deux personnes en Iésus-Christ.

66o Pour ne rien omettre de ce qui nous reste des écrits d'Hincmar, nous aiouterons à tous ceux dont on uient de lire le catalogue, la profession de foi qu'il fit à son ordination, et qu'il enuoya ensuite à Rome pour auoir le pallium. Quoique succincte, elle comprend tout ce qu'on peut exiger d'un métropolitain en pareil cas. Dom Marlot l'a fait entrer dans l'Histoire de notre prélat.

67o On a dit qu'Hincmar se mêlait quelquefois de uersification, et l'on a déià indiqué les poésies de sa façon qui se trouuent iointes à ses écrits en prose. Outre celles-là, il y a encore quelques autres petites pièces de uers qui lui appartiennent. 1o L'épitaphe de saint Remi, en trente-deux uers élegiaques, qui se trouue dans Flodoard et dans Surius, à la suite de la uie du même saint par notre prélat. 2o L'épitaphe  de l'archeuêque Tilpin. 3o La sienne propre, telle que nous l'auons donnée après l'auoir tirée de Flodoard. 4o Quelques uers héroïques et élégiaques pour orner l'autel de la uierge, qu'il auait fait renouueler dans sa cathédrale. 5o Quelques autres uers, graués près du tombeau de saint Remi. Toutes ces petites poésies ne se distinguent en rien des autres pièces de ce temps-là.

68o Deux sauants modernes, M. l'abbé le Beuf dans ses Dissertations et Eclaircissements sur l'Histoire de France, et Mgr. l'éuêque de la Raualière, dans un écrit imprimé dans le Mercure de décembre 1736, et dans deux lettres qui ont paru les années suiuantes 1737 et 1738, soutiennent qu'Hincmar est auteur de la dernière partie des Annales dites des Saint-Bertin, c'est-à-dire de cette portion qui reprend l'histoire à l'année 861 et la conduit iusqu'à la fin de 882. Il faut auouer qu'ils ont assez bien réussi à y faire sentir le caractère et le génie de ce prélat; et nous souscririons  uolontiers à leur sentiment, si nous n'étions arrêtés par diuerses difficultés qui méritent attention.

L'on ne peut en effet attribuer à Hincmar cette suite d'Annales sans lui supposer deux uices horribles: une haine implacable contre de pieux éuêques, qu'il aurait calomniés publiquement, et un amourpropre excessif, qui l'aurait porté à se louer soimême en décriant ses aduersaires. Les preuues de ceci se tirent de l'écrit même en question. L'auteur affecte de le commencer par la mort de saint Prudence, éuêque de Troyes, pour auoir occasion de le traduire comme un défenseur outré de l'hérésie dont on chargeait Gothescale, comme un prélat plein de fiel et d'animosité contre ses collègues dans l'épiscopat, enfin comme un auteur qui n'auait composé que des ouurages remplis de contradictions et contraires à la foi commune de l'Eglise. Calomnies d'autant plus atroces qu'elles étaient moins fondées, et d'autant  plus scandaleuses qu'elles tombaient plus directement sur un saint éuêque déià iugé par le souuerain iuge. De saint Prudence l'annaliste passe à Rothade, éuêque de Soissons, qu'il représente comme le plus insensé des hommes, singularis amentie; comme un autre Pharaon pour son endurcissement; en un mot, comme une bête féroce plutôt qu'un homme. Il est néanmoins constant, comme on l'a uu, que Rothade fut pleinement iustifié à Rome sans qu'Hincmar, son accusateur et son iuge, osât s'y présenter ni y enuoyer personne pour soutenir ses accusations, et qu'il fut ensuite rétabli auec honneur dans son siége. Après ce début, qui fait horreur, l'annaliste est perpétuellement attentif à faire paraître Hincmar sur la scène et à exalter ses moindres actions. Il semble qu'il n'ait entrepris son ouurage qu'à ce dessein.

Ce n'est pas encore tout. Il est hors de contestation que ce qu'on lit sur l'année 882, et qui termine ces Annales, telles que les Duchesne les ont publiées, est de la même main que les articles précédents,  sans qu'on y aperçoiue le moindre indice d'addition faite après coup. Or il est constant que ce dernier article contient des éuénements qui n'arriuèrent qu'après la mort d'Hincmar. Telle est la protection singulière que Dieu accorda à la uille de Reims, en la préseruant de la fureur des Normands, dont la crainte auait fait fuir Hincmar dans le lieu où il mourut; tel est l'auantage que le roi Carloman remporta sur ces barbares; telle est enfin leur retraite, après les conuentions faites auec eux, et rapportées en détail par l'annaliste de Metz sur l'an 884.

D'ailleurs l'auteur dont il s'agit, annonçant la fuite de notre archeuêque à Epernai, parle de cette uille auec la même indifference qu'un autre continuateur des mêmes Annales parle de l'abbaye de Saint-Bertin, in quadam uilla. Hincmar se serait-il ainsi exprimé en parlant d'un lieu où il fut quelque temps malade et où il mourut? Aioutons une dernière réflexion qui appuie les précédentes. Est-il croyable  qu'un homme qui se trouue obligé à fuir précipitamment, et déià attaqué de la maladie dont il meurt, s'auise dans ces extrémités, où il a tant d'autres choses beaucoup plus importantes à faire, de marquer ces minuties dans des Annales, comme on les lit dans celles dont il est ici question?

uoilà les difficultés qui nous paraissent suffisantes pour refuser à Hincmar cette portion d'ouurage. Mais elles seront leuées ces difficultés, et tout s'accordera, en attribuant l'écrit à quelqu'un de ses élèues et de ses plus zélés partisans, homme habile d'ailleurs et uersé comme son maître dans le droit canon, qui aura entrepris et exécuté cette suite d'Annales de la manière qu'elle l'est pour faire sa cour à ce prélat, et qui n'en ayant pas tiré de son uiuant ce qu'il en espérait, aura négligé ou même dédaigné d'y marquer sa mort.

Casimir Oudin et Caue, d'après lui, ont uoulu transporter à Hincmar l'honneur d'un petit poëme intitulé:  De fonte uite, et publié par le premier de ces deux sauants. Mais cet écrit appartient à Audrade, choréuêque de Sens, à qui ils prétendent qu'Hincmar l'adressait.



§ II.---Scripta deperdita.

En quelque quantité que soient les écrits qui nous restent d'Hincmar, ceux qu'on a négligé de nous conseruer, ou qu'on n'a pas encore tirés de l'obscurité des bibliothèques, sont encore en plus grand nombre. C'est de quoi ua conuaincre l'énumération que nous allons faire de ceux de cette classe dont on a quelque connaissance.

1o De tous ceux qu'il composa contre la doctrine de Gothescalc, nous n'auons point celui qu'il lui adressa à lui-même, au suiet de plusieurs passages des Pères, nommément de saint Prosper, qu'il n'entendait pas, comme le prétendait Hincmar, et que celui-ci lui expliquait à sa manière par d'autres passages  de saint Augustin et d'autres Pères  . Outre cette discussion, l'auteur entreprenait d'y établir l'unité de prédestination à l'égard des bons seulement, et de montrer que Dieu ne fait que préuoir les méchants sans les prédestiner. Ces matières, traitées par un auteur aussi diffus que l'était Hincmar, deuaient produire un grand uolume.

2o Notre prélat, uoyant que malgré tous ses soins plusieurs prenaient le parti de Gothescalc, écriuit un traité aux reclus de son diocèse pour les précautionner contre sa doctrine. Ce fut uers la fin de l'an 849, ou au commencement de 850 qu'il y mit la main; et dès le mois de mars de cette dernière année, il l'enuoya à Raban, archeuêque de Mayence. Il y ioignit les écrits qu'on auait dès lors publiés contre leurs sentiments: ceux de saint Prudence de Troyes, de Ratramne, et la plus ample profession de Gothescalc. Ce traité d'Hincmar aux reclus n'est point uenu iusqu'à nous.

3o Il nous manque aussi la lettre dont il l'accompagna,  et qui paraît auoir été de quelque étendue  , pui qu'il l'employait en partie à rapporter des passages de plusieurs Pères touchant les mystère, de la Trinité et de la prédestination, sur lesquels il priait Raban de lui donner des éclaircissements. Raban y répondit par une autre fort longue lettre, qui a eu un sort plus heureux que celle d'Hincmar. Notre archeuêque nous apprenait dans la sienne, entre autres choses, que Raban était alors le seul des disciples d'Alcuin qui fût au monde.

4o On a aussi perdu plusieurs autres letres au suiet de Gothescalc et de a doctrine, qu'Hincmar auait écrites, tant au même Raban et Amolon, archeuêque de Lyon, qu'à Rothade, êueque de Soissons et a saint Prudence de Troyes  . Il ne nous en reste que la notice succincte que nous en donne Flodoard, et ce qu'on en trouue dans la réfutation que saint Remi de Lyon fit de celle à Amolon, son prédécesseur.

5o Outre les traités précédents et les lettres particulières,  qui ualaient des traités entiers, Hincmar composa un grand ouurage, uolumen ingens, diuisé en trois liures et dédié à Charles le Chauue  . De cet ouurage, dans lequel l'auteur traitait de la prédestination et du libre arbitre contre ses aduersaires, nommément encore Ratramne, moine de Corbie, il ne nous reste que l'épître dédicatoire que Flodoard nous a conseruce, et que le P. Sirmond a fait reimprimer à la tête de l'édition des Oeuures d'Hincmar. Cette épître, iointe à celle par laquelle l'auteur adresse au même prince l'autre ouurage qui nous reste sur le même suiet, nous apprend en quel temps et à quelle occasion fut compose celui dont il s'agit ici. Après le concile de ualence, en 855, Remi, archeuêque de Lyon, qui y auait présidé, en porta les canons à l'empereur Lothaire, à qui la uille de Lyon obéissait. Il y ioignit les dix-neuf articles de Iean Scot, condamnés dans ce concile, et les deux traités qu il auait faits, l'un contre les trois lettres, l'autre  De la uérité de l'Ecriture, et pria Lothaire d'enuoyer tous ces écrits à Charles le Chauue, son frère. Celuici, les ayant reçus à uerberie de la main d'Ebbon, éuêque de Grenoble, que Lothaire en auait chargé auant de mourir, les remit à Hincmar au mois de septembre 856, lorsqu'ils étaient à Neaufle, maison de l'archeuêque de Rouen. Ce fut donc pour y répondre, et pour réfuter aussi le traité de Ratramne sur la même matière, comme nous l'apprend Flodoard, que notre prélat entreprit l'ouurage en question.

La manière dont il l'exécuta, et qu'il l'explique lui-même, a fait iuger a M. l'abbé Fleuri, cet historien si sage et si iudicieux, qu'Hincmar y auait apporté plus d'artifice que de bonne foi  . Il prétend  en effet n'auoir eu iusque-là aucune connaissance des dix-neuf articles de Iean Scot, et n'auoir pu même en découurir l'auteur. On a uII cependant que ce fut lui-même, auec Pardule de Laon, qui engagea cet écriuain à prendre la plume, et que celni-ci leur dédia son ouurage. Parlant des canons du concile de ualence, il les qualifie décrets synodaux, et les regarde comme l'euure d'une assembl'ée d'archeuêques et d'éuêques distingués par leur mérite, euure à laquelle Ebbon de Grenoble, contre qui il paraît irrité, et sur l'histoire duquel il s'étend un peu, auait eu la part principale. Néanmoins il se dissimule à lui-même que ces canonus soient réeliement du concile de ualence. C'est ce qui le porte à dire que, ne sacbant à qui il a affaire, il adresse sa réponse au roi Charles, qui lui auait remis les écrits qu'il entreprend de réfuter. Il auoue toutefois que ce concile auait condamné ses quatre articles de Quiercy; mais il se plaint qu'on ne les auait pas insérés dans le décret du concile, et qu'on l'auait condamné sans l'entendre.

 6o Hincmar traitait encore de la grâce et de la prédestination dans un poëme que Flodoard nous donne pour un excellent ouurage, opus quoddam egregium. Il y discutait aussi ce qui regarde le mystère de l'Eucaristie, la uision de Dieu, l'origine de l'âme et la foi de la Trinité. Le poëme était intitulé: le Mets de Salomon, Ferculum Salomonis, et dédié au roi Charles le Chauue. L'auteur en ayant donné la lecture à Pardule, lui ecriuit ensuite pour le prier de lui en dire son sentiment, auant que de le présenter au prince. On y comptait quatre cent quarante-six uers élégiaques, sans y comprendre la préface, qui en contenait uingt-quatre. De tout cet ouurage il ne nous reste que douze uers, rapportés par Durand, abbé de Troarn, et réimprimés parmi les fragments de notre prélat, qui y établit clairement les dogmes de la presence réelle et de la transsubstantiation. On a parlé plus haut de l'explication mystique qu'il  donna de ce poëme, et qui termine le premier uolume de ses Oeuures.

7o Outre le traité qui nous reste sur le Trina Deitas, et dont on a aussi parlé, Hincmar en composa encore un autre sur le même suiet  . Celui-ci était dédié à Charles le Chauue; mais on a négligé de nous le conseruer.

8o Parmi ceux qu'on nous a transmis, on a fait mention d'une lettre apologétique d'Hincmar au pape Nicolas Ier, pour iustifier sa conduite. Il adressa encore au même pontife un autre écrit, que nous n'auons plus, et que nous ne connaissons que par Flodoard. Notre prélat y faisait sa profession de foi et son apologie contre l'erreur qu'il imputait à Gothescalc, et s'attachait à montrer que de là dépendait la conseruation de la foi orthodoxe.

9o Il ne faut pas confondre ces écrits apologétiques auec un autre qu'Hincmar composa apres le concile de Troyes, pour se iustifier dés accusations dont on  le chargeait auprès du Pape Iean uIII, sur ce qu'il reietait l'autorité des décrétales  . Il y montrait, comme il l'auait déià exposé dans ce concile, qu'il les receuait auec la discrétion conuenable, c'est-à-dire autant qu'elles auaient été reçues et approuuées par les conciles. Il y discutait aussi ce qui s'était passé dans la grande affaire d'Hincmar de Laon; comment il auait été déposé et ensuite rétabli; comment Hédenulfe auait été ordonné en sa place et confirmé par le Pape. Hincmar, dans le même ouurage, se iustifiait encore de la calomnie dont on le chargeait auprès du même pape, comme s'il auait prétendu que la dignité du Pontife romain ne fût pas au-dessus de la sienne. A tout cela il ioignait certains éclaircissements  au suiet de Carloman, et d'autres diuers obiets qui auaient serui de prétexte à l'accuser. Il finissait ce grand ouurage par déclarer qu'il lui serait aussi facile de se lauer de toutes les autres calomnies dont on le couurait; mais qu'il refusait de le faire, pour ne pas paraître repousser des iniures par d'autres iniures, persuadé qu'il y auait plus de gloire à mépriser ses calomniateurs qu'à les uaincre par ses réponses.

10o Entre les six à sept lettres de notre archeuêque au pape Léon Iu qui sont perdues, il y'auait une consultation importante  . Elle roulait sur les choréuèques, qui s'émancipaient de conférer la confirmation, et qui, à la mort de l'éuêque, faisaient toutes les autres fonctions épiscopales, ce qu'Hincmar regardait comme autant d'abus. Il parlait aussi au Pape, dans le même écrit, des clercs qu'Ebbon, son prédécesseur, auait ordonnés.

11o Il adressa à Charles le Chauue un recueil où il auait réuni grand nombre d'autorités touchant les  églises et les chapelles, pour l'opposer à ce que saint Prudence de Troyes auait établi à ce suiet  .

12o Hincmar composa encore pour l'instruction du même prince un traité qu'il intitula Des douze abus. C'était un tissu des passages des Pères et des constitutions que les rois, ses prédécesseurs auaient publiées. Il auait soin de rappeler au prince dans cet écrit le souuenir des promesses qu'il auait faites auant la cérémonie de son sacre, tant aux grands du royaume qu'aux éuêques. Nous auons parmi les ouurages supposés à saint Cyprien et à saint Augustin, un traité qui porte le même titre. Mais ce n'est point assurément celui d'Hincmar. Outre qu'on n'y aperçoit point sa manière diffuse d'écrire, l'auteur n'y emploie que l'autorité des liures sacrés.

13o Il nous reste, comme on l'a uu, plusieurs autres instructions que notre prélat auait faites en faueur des princes régnants. Mais on en a perdu quelques autres qui paraissent auoir été considérables, suiuant  l'idée qu'on nous en donne  . Nous n'auons point celle qu'il adressa à Charles le Chauue, où, après lui auoir appris ce que l'empereur Lothaire son frère faisait à Rome, et quand il reuiendrait en France, il lui prescriuait la conduite qu'il deuait tenir enuers Dieu et à l'égard des hommes. Il y donnait aussi à la reine des auis salutaires, afin qu'elle engageât le prince, son époux, à mener une uie irréprochable et digne d'un roi.

14o On n'a point non plus l'instruction qu'il fit pour Louis le Bègue, immédiatement après la mort de l'empereur Charles, son père, et qui est différente de celle dont nous auons parlé ailleurs  . Il y prescriuait à ce prince de quelle manière il deuait se conduire pour bien commencer son règne, lui proposant les exemples de ses prédécesseurs, et lui donnant par articles des auis sur le bon gouuernement, le respect qu'il deuait auoir pour l'Eglise, et sur diuers autres points intéressants pour lui et pour l'Etat.

 15o Il nous manque encore une autre instruction d'Hincmar à Louis, fils et successeur de Louis le Bègue  . Il s'y agissait de la nature et constitution du conseil qu'un roi doit se former pour qu'il lui soit auantageux; de la manière d'exercer la iustice et de rendre ses iugements; des auantages que produit l'obseruation des règles qu'il prescriuait à cette occasion, et des dommages qu'attire la négligence de les mettre en pratique.

16o Parmi plusieurs lettres qu'Hincmar écriuit à Louis, roi de Germanie, il y en auait une qui méritait  le titre de traité sur la manière de prier, et les qualités que doit auoir la prière  . Elle fut écrite en réponse à celle de ce prince, par laquelle il engageait Hincmar à prier et à faire prier par le plus de personnes qu'il lui serait possible, pour le repos de l'âme de l'empereur, son père, qui, lui étant apparu en songe, l'auait couiuré de le déliurer des peines qu'il souffrait.

17o L'écrit qu'Hincmar fit sur le calcul, pour trouuer le iour auquel on deuait célébrer la fête de Pâques, mérite d'être remarqué  . Dans cet écrit, il faisait quelques obseruations sur le traité de même nature qu'auait composé l'abbé saint Adalhard.

18o Hincmar écriuit quelques lettres à Eberard ou Eurard, comte de Frioul, entre lesquelles il y en auait une qui pouuait passer pour un traité de piété  . L'auteur, après auoir loué la conduite toute chrétienne de ce seigneur, y établissait la nénecessité d'auancer de uertu en uertu, afin de se roidir contre le penchant naturel qui conduit l'homme au uice. Il  lui donnait pour principe de chercher à plaire à Dieu en toutes choses; de trauailler à donner la paix à l'Eglise; de ne se pas contenter d'exhorter les princes, auprès de qui il auait du crédit, à pratiquer le bien, mais de les y pousser efficacement; de contribuer de son pouuoir à établir la tranquillité publique; de proteger les gens de bien; de résister aux méchants; de ueiller auec soin sur lui-même, en pratiquant la tempérance, la iustice et la piété chrétienne.

19o On peut aussi regarder comme un autre traité de piété, ou une instruction chrétienne, la grande lettre que notre prélat écriuit à Roric, l'un des chefs des Normands, après qu'il se fut conuerti à la foi, et qu'il eut reçu le saint baptême  .

20o Hincmar, à la prière de ses collegues dans l'épiscopat, auait fait aussi un traité sur le culte des images, tant celles du Sauueur que des saints  . L'epilogue de ce traité était en uers.

 21o Il en auait composé un autre  pour répondre à la question d'une certaine personne qui lui auait demandé pourquoi les baptisés qui ne sont ni prêtres ni diacres, et qui ont le malheur de tomber dans l'apostasie, reçoiuent une secònde fois l'imposition des mains de l'éuêque lorsqu'ils uiennent à la pénitence.

22o Outre ce qu'il disait des principaux mystères de notre rédemption, dans son poëme Ferculum Salomonis, il fit un écrit particulier, en prose, sur le même suiet, qu'il adressa à un archeuêque de ses amis.

23o Flodoard, qui entre dans un grand détail des écrits perdus de notre archeuêque, ne fait aucune mention de celui qu'il adressa à l'Eglise de Rauenne  . Mais on sait d'ailleurs qu'il existait encore au XIc siècle, et qu'il était fort connu de Sigebert de Gemblours, qui en fait une mention particulière. L'écrit était pour répondre à la lettre que le  clergé de cette Eglise auait écrite à Charles le Chauue touchant les habits des clercs, et que M. des Cordes a fait imprimer parmi les opuscules d'Hincmar.

24o Pour abréger ce qui concerne les écrits perdus ou encore cachés de ce prélat, nous obseruerons, en général, que Flodoard, qui paraît les auoir eus tous sous les yeux, en fait une enumération où l'on en compte plus de quatre cents, parmi lesquels sont compris la plupart de ceux dont nous auons parlé dans cet article et plusieurs de l'article précédent.  Encore cet écriuain a-t-il soin d'auertir qu'il en a omis plusieurs, comme on l'a pu remarquer dans le cataloque que nous auons donne de ceux qui nous restent. Il s'est particulièrement attaché à nous faire connaître les lettres d'Hincmar, qu'il regardait comme importantes. Elles l'étaient en effet pour la plupart, suiuant l'idée qu'il nous en a laissée. Et si l'on pouuait réussir à les recouurer, on y trouuerait quantité de choses intéressantes pour l'histoire de ce temps-là, tant ecclésiastique que ciuile; pour la connaissance des coutumes et des usages alors obserués, pour la discipline touchant la pénitence, les élections des éuêques, la nomination aux cures, la présentation aux bénéfices, la forme des iugements ecclésiastiques, etc.

On a, dans quelques-unes de celles qui nous restent, diuers traits sur les deuoirs des éuêques; mais on en aurait bien dauantage dans sept à huit de celles qui sont perdues. Telle est celle qu'il écriuit  à Bertufle, archeuêque de Trèues, au commencement de son épiscopat  , pour l'instruire de la manière de gouuerner son diocèse et sa métropole. Telle est celle qu'il adressa à Hincmar de Laon, son propre neueu, aussitôt après son ordination, pour lui prescrire les règles d'un sage gouuernement. Il donnait aussi de salutaires auis, dans une autre lettre, à Ercanras, éuêque de Châlons-sur-Marne, au suiet duquel on lui auait fait de fâcheux rapports. Celle à Guillebert, successeur du précédent, contenait aussi d'excellentes instructions pour un successeur des apôtres. La réponse qu'il fit à Wala ou Walon, éuêque de Metz, qui lui auait demandé des auis sur la conduite d'un pasteur, paraît encore auoir été un écrit considérable sur le même suiet. Dans un autre, il entrait dans le détail de la conduite qu'un éuêque doit tenir à l'égard des paroisses de la campagne  .



§ III.---De ingenio, eruditione, doctrina Hincmari atque de eius scribendi modo.


Ce qu'on a déià dit d'Hincmar dans l'histoire de sa uie et le catalogue raisonné de ses écrits pourrait suffire pour faire connaître son génie. Mais on en aura une plus iuste idée en rapprochant les uns des autres les diuers traits qu'on n'en a donnés que séparément. Le lecteur y a pu obseruer un mélange de bonnes et de mauuaises qualités. C'est ce qui a fait dire au cardinal Bona qu'on aurait de la peine à définir ce qui a préualu en lui, ou le bien ou le mal: dubio uitiorum ac uirtutum temperamento. L'on ne peut en effet le bien connaître qu'en l'enuisageant par ces deux faces. D'abord on aperçoit en lui un esprit uif, subtil, pénétrant, étendu, capable des plus grandes choses; une supériorité de connaissances, une régularité dans les meurs, qui, iointes à l'éminence de sa dignité, le faisaient briller entre  les autres prélats de son siècle et lui attiraient le respect des papes et des rois comme des autres. Mais on y découure en même temps un caractère altier, inflexible, impérieux, rusé, partial, enueloppé, artificieux, entreprenant; une politique qui lui faisait adroitement mettre tout en usage pour uenir à bout de ses desseins et de ses entreprises. On n'a point besoin d'autres preuues, pour asseoir ce iugement, que celles qu'on a déià lues dans le cours de son histoire. C'est cette politique qui le portait à reieter les décrétales, lorsqu'elles étaient contraires à ses uues, suiuant le reproche qu'en faisait à ses confrères le pape Nicolas ler, et à les receuoir, lorsqu'elles lui étaient fauorables.

Loup de Ferrières, grand admirateur d'Hincmar,  nous le représente  comme un prélat généreux, bienfaisant enuers tout le monde; en qui la noblesse des sentiments allait de pair auec une éminente sagesse. C'était uéritablement le caractère de cet archeuêque à l'égard des personnes qu'il affectionnait; mais par rapport à celles qu'il ne goûtait pas, ou dont il croyait auoir reçu quelque suiet de mécontentement, il ne mettait de bornes à son indignation que par politique. Outre les diuers exemples qu'on en a allégués, on peut encore produire celui de saint Prudence de Troyes. Assurément cet éuêque était très-éloigné des erreurs de Iean Scot; et néanmoins Hincmar, qui n'était pas content de lui, ne craignait pas de le uouloir faire passer pour complice des excès de ce sophiste  .

Une des excellentes qualités de notre archeuêque, que tous les défauts ne sauraient iamais éclipser, fut sa fermeté à soutenir les droits de l'Eglise en général, et ceux de l'Eglise gallicane en particulier. C'est dans ces occasions qu'il ne sauait point faire  acception des personnes, et qu'il montrait qu'il ne craignait que Dieu seul. Entre plusieurs éuénements où il signala cette fermeté épiscopale, celui de l'intrusion d'Odacre dans le diocèse de Beauuais suffirait seul pour la faire uoir auec tout son brillant. La cour persistait à appuyer l'intrus contre le iugement que les éuêques en auaient porté en plein concile. Hincmar s'opposa touiours à cette iniustice auec un zèle tout de feu, qui allait iusqu'à la disposition de uerser son sang pour la défense de cette cause. De même l'impératrice Richilde ayant expulsé d'Aurigni l'abbesse légitime, pour fauoriser l'intrusion d'une ambitieuse, notre prélat lui écriuit auec une uigueur à l'épreuue de tout.

On a uu de quelle manière il faisait parler le roi Charles le Chauue dans les lettres qu'il écriuait aux papes, au nom de ce prince, lorsqu'il s'agissait de maintenir les droits de la royauté et les libertés de l'Eglise de France contre les prétentions de la cour  de Rome. Hincmar ne parlait pas auec moins de uigueur dans ces mêmes rencontres, en écriuant en son propre nom. On en a des preuues non équiuoques dans sa forte réponse au pape Adrien II, qui uoulait l'engager à se séparer de la communion du roi Charles son souuerain. Cette uigueur apostolique paraît encore dans tout son iour dans la lettre au même pape contre les fréquentes appellations au Saint-Siége, et dans le traité en faueur des droits des métropolitains contre le priuilége que Rome auait accordé à Ansegise, archeuêque de Sens  . Cette même uigueur, qui se trouuait soutenue dans Hincmar par l'autorité qu'il auait acquise en France, par son habileté dans le droit canonique et par son ancienneté dans l'épiscopat, lui attira la disgrâce de la cour romaine, qui s'en prenait à lui de toutes les résolutions uigoureuses que les éuêques de France formaient dans leurs conciles contre les rescrits de Rome qu'ils n'approuuaient  pas. C'est peut-être de la même source qu'étaient uenues en partie les dispositions peu fauorables du pape Nicolas pour notre archeuéque, et dont quelques écriuains romains, nommément le cardinal Baronius, ont hérité en ces derniers temps.

Hincmar sauait beaucoup, mais il s'en faut bien que son sauoir fût uniuersel. L'Ecriture paraît lui auoir été très-familière; et il la cite fréquemment et sans gêne dans ses ouurages. Mais il n'en auait point approfondi les mystères et ne la possédait que par mémoire. C'est ce que montre sa manière de l'appliquer: ce qu'il fait à sa fantaisie, sans iustesse, et souuent contre le sens naturel du texte sacré. Il auait lu la plupart des Pères, et fait un assez fréquent  usage de leur autorité  ; mais il n'auait point étudié ou n'auait pu goûter les sentiments de saint Augustin ni ceux des autres Pères qui pensent comme ce saint docteur.

La science fauorite et dominante de notre prélat était celle de la discipline de l'Eglise, qu'il auait puisée dans les canons et les autres écrits des conciles, par une étude sérieuse et iournaliere. Il se portait uolontiers à écrire sur cette sorte de matières, qui font l'obiet de la plupart de ses ouurages, et auait peine à finir lorsqu'il en traitait: tant il était plein de belles connaissances qu'il auait acquises par cette étude. Il a effectiuement réussi à faire entrer dans ses écrits une infinité d'excellentes règles et d'autorités sur le gouuernement de l'Eglise  . Il n'est point d'anciens auteurs où l'on en trouue un aussi grand nombre, si bien établies, et dans lequel on puisse apprendre plus de droit ecclésiastique. Hincmar fit aussi usage de son érudition pour écrire sur des suiets de morale et de piété.  Témoin les instructions multipliées qu'il fit pour plusieurs têtes couronnées, pour des archeuêques, des éuêques; et l'on peut dire, qu'il n'y réussit pas mal pour le temps où il écriuait.

Il est toutefois surprenant de uoir qu'un prélat qui sauait tant de bonnes choses, et qui était aussi occupé, se soit amusé à traiter sérieusement des questions assez inutiles. Nous entendons parler de ce qu'il a écrit sur les épreuues par l'eau froide et l'eau chaude. Il ne l'est pas moins de le uoir donner dans des mysticités insipides et des uisions dont quelquesunes sentent la fable la plus grossière. Tels sont, d'une part, les écrits qu'il fit pour expliquer son Ferculum Salomonis, et la qualification de mystique qu'il auait donnée au concile de Nicée. Telle est, de l'autre, la fable de la damnation de Charles Martel en corps et en âme.

On a par là des preuues que l'érudition d'Hincmar était sans goût. Elle auait encore tous les autres défauts  fauts de celle de son siècle. Elle était brute, sans choix, sans critique. La plupart de ses ouurages sont des amas, des compilations d'autorités sans ordre, sans arrangement, où, à force de uouloir faire montre d'une grande mémoire, il a laissé peu de marques de iugement et de iustesse d'esprit. Il fait uoir son ignorance dans la critique, non-seulement en attribuant à saint Augustin le fameux Hypognosticon, à saint Iérôme l'écrit sur l'Endurcissement de Pharaon, et un sermon sur l'assomption de la sainte uierge en corps et en âme, mais aussi en reietant comme apocryphes les écrits de saint Fulgence, sur ce qu'il supposait qu'ils auaient été déclarés tels par le décret du pape Gelase, qui précéda de plusieurs années l'origine des ouurages de ce Père. Nous taisons les autres traits de meme genre que nous auons rapportés ailleurs, pour parler de ce qui regarde les fausses Décrétales. Hincmar sauait qu'elles étaient d'une date fort récente, et inconnues aux siècles qui l'auaient précédé. Cependant il ne  put iamais en démêler la supposition, quoiqu'il la sentît fort bien. Il aurait fallu examiner si elles étaient uéritablement des anciens papes à qui l'on a prétendu en faire honneur. Mais comme il ignorait les règles de la critique, il ne put entrer dans cette discussion.

Ce défaut de critique lui ayant fait confondre les bons et les mauuais auteurs, il se fit, sur ce plan défectueux, un système de religion qui ne pouuait être exact. On a uu de quelle sorte les conciles et les théologiens de son temps releuèrent les opinions qu'il auait embrassées sur la grâce, la prédestination et le libre arbitre. Quoique cependant il ait beaucoup donné à celui-ci dans ses écrits, il ne laisse  pas d'y reconnaître la nécessité d'une grâce préuenante, d'une grâce qui donne le uouloir et le faire, suiuant le bon plaisir de Dieu. Mais il ne se contente pas d'enseigner que le libre arbitre a part au bon usage de cette grâce, il met de niueau ces deux agents. C'est peut-être un des motifs qui lui faisaient reieter les écrits de saint Fulgence et qui l'empêchaient de goûter ceux de saint Augustin, qu'il cite néanmoins souuent, sans l'entendre.

Hincmar au reste paraît auoir pensé sainement sur les autres dogmes de la foi catholique. Il a peu écrit sur ces matières, dont il n'auait pas fait une étude assez sérieuse. Le peu qui nous reste de son Ferculum Salomonis, où il en traitait quelques-unes, montre qu'il y établissait clairement la présence réelle et la transsubstantiation de l'Eucaristie. On uoit par quelques autres de ses écrits qu'il auait une iuste idée de la nature de l'âme et de la royauté, au-dessus de laquelle il ne met que Dieu seul. Il est urai qu'en cet endroit il semble auancer une opinion  peu exacte, à l'égard d'un roi qui ne ferait pas son deuoir.

Les principes qu'il pose pour régler les meurs dans diuerses instructions qu'on a de lui, tendent à établir une morale éuangélique et une piété aussi solide qu'éclairée. Ce qu'il a écrit sur la discipline est en tout conforme aux canons, dont il auait une connaissance particulière, comme en ayant fait le principal obiet de son étude. En lisant ses ouurages sur ce suiet, on s'aperçoit sans peine qu'il n'a pas tenu à lui qu'on eût obserué en son temps les règles de l'Eglise sur la pénitence, l'administration des autres sacrements, les élections, les ordinations des ministres de l'autel, la forme des iugements ecclésiastiques, etc. De même, on découure beaucoup de lumière et de sagesse dans ses réponses aux consultations de ceux qui s'adressaient à lui. Que s'il n'a pas touiours suiui lui-même, dans sa propre cause, ce qu'il prescrit aux autres, c'est une erreur de fait,  qui ne doit pas tirer à conséquence.

Il y a de la clarté et quelque netteté dans sa manière d'écrire, mais elle est diffuse à l'excès, et l'on n'y trouue ni élégance ni politesse. Aussi remarquet-on  qu'elle est plus propre pour des mémoires et des instructions que pour des ouurages de doctrine et d'éloquence;. Elle ne conuient point non plus au genre historique; et la longue légende qu'Hincmar nous a laissée de sa façon sur saint Remi annonce à tous ceux qui la lisent que son auteur n'auait ni goût, ni génie, ni talent pour écrire l'histoire, quelque habile qu'il fût d'ailleurs. Les autres caractères de sa manière d'écrire se font connaître par la diuersité de ses ouurages. Ceux qu'il a faits dans sa propre cause laissent aperceuoir des traits de subtilité et une certaine adresse pour tourner à son auantage les autorités qu'il emploie. On uoit d'un autre côté, dans ceux qu'il a composés contre ses aduersaires, un style uéhément, plein d'aigreur, d'amertume et souuent d'inuectiues. En d'autres termes lorsqu'il  s'agit de se faire craindre, de faire ualoir son crédit, de soutenir ses droits et les prérogatiues de sa dignité, il parle d'un ton haut, fier, impérieux. Au contraire, y a-t-il queique suiet de craindre pour lui-même, il rabaisse son ton, prend un air de timidité et quelquefois rampant. C'est ce qu'on peut remarquer dans la plupart de ses lettres aux Papes, et dans celles adressées à l'archeuêque Egilon.



§ Iu.---De Hincmari Operum editionibus.

Iusqu'en l'année 1602 il n'auait rien paru dans le public des ouurages d'Hincmar que ce qu'en rapporte Flodoard au troisième liure de son Histoire de Reims  . Alors Iean Buséc, iésuite, en publia neuf  opuscules auec d'autres anciens monuments et ces notes de sa facon. Ce recueil, qui est in-4o, fut imprimé à Mayence chez Iean Albin. Les écrits d'Hincmar qu'il contient sont les mêmes que les opuscules 10, 11, 14, 15, 16, 44, 47, auec les deux suiuants de la dernière édition, dont on ua rendre compte.

Au bout de treize ans, Iean des Cordes, chanoine de la cathédrate de Limoges, en ayant recouuré enuiron uingt autres opuscules, tant parmi les manuscrits de la bibliotheque de M. de Thou que par le moyen de François Pithou, son ami, les mit au iour en un uolume in-4o qui parut à Paris chez Niuelle, en 1615. L'éditeur y auait fait entrer plusieurs autres pièces étrangègres d'anciens auteurs, entre lesquelles nous nous contenterons de marquer la lettre d'Otfride à Liutbert, archeuêque de Mayence, le Dialogue sur l'état de l'Eglise, le traité de Iessé d'Amiens sur le Baptême, la Constitution de Riculfe de Soissons, et plusieurs lettres du pape Nicolas I.

Les principaux écrits de notre archeuêque recueillis  dans ce uolume sont le grand ouurage diuisé en 55 capitules contre Hincmar de Laon; le traité sur le diuorce du roi Lothaire et de la reine Thietberge; la reponse à la consultation de Gonthier de Cologne; plusieurs lettres aux papes Nicolas et Adrien, tant au nom d'Hincmar qu'au nom de Charles le Chauue. Il semble qu'il eût été du dessein de l'éditeur de ioindre aux écrits nouuellement découuerts de notre prélat ceux que Busée auait déià donnés; mais c'est ce qu'il n'a pas fait. Il n'a point non plus iugé à propos d'y faire des notes, de peur, dit-il dans son épître dédicatoire à M. de Thou, de préuenir le iugement de ses lecteurs. Seulement il a mis à la tête de son édition les passages d'Hincmar cités par Yue de Chartres et Gratien dans son Décret, auec un extrait de l'histoire de Trèues, qui concerne le diuorce de Lothaire.

Le P. Sirmond, faisant ensuite des recherches pour son édition des Conciles des Gaules, recouura  d'autres écrits d'Hincmar, qu'il fit entrer en partie dans les Actes des conciles auxquels ils appartiennent, et qu'il a renuoyés en partie à la fin de son troisième uolume. Mais en ayant encore découuert depuis un plus grand nombre, il forma le dessein de les ioindre à ceux qu auaient déià été imprimés et d'en donner une édition entière. C'est ce qu'il exécuta en deux uolumes in-fol., qui parurent à Paris chez Sébastien Cramoisy, l'an 1645. Cette édition nous a serui de guide dans le catalogue raisonné que nous auons fait des écrits d'Hincmar; et l'on en a par là une iuste idée. Nous aiouterons seulement que le P. Sirmond, ainsi que le précédent éditeur, a laissé sans aucunes notes le texte de son auteur, se bornant à mettre à la tête un très-court auertissement auec un abrégé chronologique qui indique à peu près le temps auquel chaque ouurage qu'il publie a été composé. On a obserué plus haut que le P. Sirmond n'a pas iugé à propos de donner place dans son édition à ce que Surius auait déià fait imprimer  d'Hincmar touchant saint Remi, euêque de Reims, et saint Denis de Paris. Il a refusé le même honneur à quelques lettres de notre prélat sur l'élection et l'ordination de diuers éuêques, quoiqu'il les eût insérées dans sa dissertation sur le même suiet, et que M. des Cordes les eût placées dans son édition.

Depuis celle du P. Sirmond, le P. Cellot, son confrère, découurit de son côté quelques écrits de notre archeuêque qui auaient échappé aux recherches des éditeurs précédents, et les publia en 1658 auec les Actes du concile de Douzi. Les PP. Cossart et Labbe en trouuèrent encore depuis, et les firent entrer dans le huitième uolume de leur recueil général des Conciles, comme nous l'auons déià remarqué en un autre lieu. Duchesne a aussi inséré quelques opuscules choisis d'Hincmar au second uolume de ses Historiens Français.





DE HINCMARO uETERUM SCRIPTORUM TESTIMONIA.



Rabanus, archiepiscopus Moguntinus, in sue ad Hincmarum epistole inscriptione:


Reuerentissimo et desiderantissimo fratri, et merito recte fidei ac sane professionis ab omnibus catholicis rite uenerando HINCMARO pontifici, Rabanus, seruorum Dei seruus, in Domino eternam optat salutem.



Lupus, abbas Ferrariensis, epistola 42, ad Hincmarum, episcopum Rhemensem.


Non sum nescius, cum tantis diuine gratie muneribus abundetis, ultro uos cogitare apud principem iuuandi bonos facultatem diuinitus accepisse, ut quod in se non habent, in uobis possideant, et remunerande uestre industrie materiam prebeant.  Nobilitatem uestre generositatis ornat eruditio salutaris, altitudinem officii commendat religio professionis. Hec uestre celsitudini non arrogantie uitio, sed amicitie studio scripsi; ut quoniam in  uobis et nobilitas et sapientia conuenerunt, quantum hec societas ualeat etiam nolentibus emineat, qui ipsa quoque lumina Ecclesie obscurare contendunt.





SIRMONDI PRAEFATIO.

Hincmari Rhemensis Opera, Lector, duobus his tomis complexi sumus; non sane omnia: hoc enim spondere sibi aut sperare quis audeat? sed ea prorsus que uel iam edita, uel in occulto adhuc latentia inuestigare et assequi licuit. Dum plura, cum Deus uolet, se offerant, non ingratam hanc tibi aliisque, quos tanti uiri lucubrationes delectant, tot eius librorum accessionem futuram confido. Erunt etiam qui nobilem illam aduersus Predestinatianos dissertationem, que nunc primum exoritur, opportunam hoc tempore ad eosdem refellendos aptissimamque arbitrentur. Quanquam in Operibus Hincmari nullum est quod utilitate sua careat, et in quo prestans auctoris iudicium cum scientie copia non eluceat. In his porro digerendis concinnandisque, quia seriem temporum, quam spectabamus, ut ubique teneremus res passa non est, synopsim tibi chronicam subsidio comparauimus, que ab Hincmari usque ordinatione ad uite finem deducta, de singulis fere admonet quas ad res queue ad tempora referri precipue debeant. Fruere, Lector, et uale.


[a 1Kb] [1Kb] SYNOPSIS CHRONICA, Ad intelligentiam utriusque tomi accommodata.

  Hincmarus decennio post depositionem Ebonis Rhemorum archiepiscopus ordinatur in synodo Beluacensi, Carolo Caluo rege, Sergio pontifice. Tom. II, epist. 19, pag. 272.

 Sergio papa uI Kalendas Februar. defuncto, Leo Iu in eius locum eligitur.

 Synodus Moguntina Rabani archiepiscopi, in qua Gothescalcus monachus, de predestinatione Dei praue sentiens, damnatus est, et ad Hincmarum metropolitanum transmissus. Tom. I, pag. 20; Tom. II, pag. 262.

Synodus apud Carisiacum palatium, in qua Gothescalcus iterum damnatus, presbyteri gradu est deiectus, atque in ergastulum retrusus in Altouillari monasterio, et Capitula quatuor Gothescalci capitulis opposita sunt constituta. Tom. I, pag. 20, et cap. 16 ac deinceps.

 Ebo, Rhemorum quondam episcopus, moritur XIII Kalend. Aprilis. Tom. II, pag. 313.

 Hincmari Capitula parochie Rhemens's  presbyteris Kalend. Nouembris data. Tom. I, pag. 710, 716.

 Concilium Suessionense quinque prouinciarum, in quo actum est de Wlfado aliisque clericis ab Ebone post depositionem ordinatis, et de legitima Hincmari successoris eius electione. Tom. II, pag. 282 et 306.

Aenee Parisiensis episcopi ordinatio, cuius occasione a Prudentio Tricassino scripta est epistola de qua Hincmarus in prefatione sua sub finem. et cap. 5 de Predest. Tom. I, pag. 26.

 Synodus ualentina trium prouinciarum, cuius primi canones Carisiacensibus Hincmari capitulis reprehendendo aduersantur. In epistola ad Carolum regem, initio tomi I.

Leo Iu papa moritur mense Augusto, eique succedit Benedictus III.

 Iudith Caroli regis filia, Edilulfo Anglorum regi desponsata, Kalendis Octobr. ab Hincmaro coronatur  apud uermeriam. Tom. I, pag. 750.

Hincmarus de predestinatione Dei et de libero arbitrio contra reprehensores suos, maximeque contra Gothescalcum et Ratramnum, tres libros scribit ad Carolum regem. Cuius operis sola restat, de qua dictum est, prefationis epistola initio tomi I.

  Hincmari Capitula anno episcopatus duodecimo superioribus capitulis adiecta. Tom. I, pag. 730.

Hincmari Collectio ex sacris Scripturis et orthodoxorum dictis. Quod una et non trina dicenda sit Deitas, contra Gothescalcum. Tom. I, pag. 415.

 Benedicto pape defuncto substituitur Nicolaus.

Ludouico Germanie regi, cum Caroli fratris regnum inuaderet, admonitionem scribunt episcopi duarum prouinciarum. Tom. II, pag. 126.

 Proficiscente cum exercitu Carolo, ut Ludouici fratris impetum retunderet, Hincmarus de cercendis militum rapinis litteras ad eum mittit, et ad clericos palatii. Epist. 5, 6, 7, Tom. II, pag. 142, etc.

Synodus Lingonensis, in qua synodi ualentine decreta confirmata sunt a Remigio Lugdunensi et aliis episcopis.

Concilium Tullense duodecim prouinciarum apud  Saponarias, in quo relecta sunt capitula Lingonensia, regique mox oblata, et Hincmaro a rege data ad respondendum. Tom. I, pag. 2, 3.

Hincmarus alterum de predestinatione insigne uolumen edit contra Gothescalcum et ceteros Predestinatianos. Tom. I, pag. 1, etc.

 Synodus Aquisgranensis duplex in causa Teutberge uxoris Lotharii regis, in qua publice illam penitentie addixerunt. Quo comperto Hincmarus librum scripsit, cui titulus: De diuortio Lotharii et Teutberge regine. Tom. I, pag. 561.

De Ingeltrude Bosonis comitis uxore, que uiro relicto profugerat, consultus a Gunthario Hincmarus quid sentiret ad eius quesita respondet. Tom. II, epist. 28, pag. 669.

Concilium Tullense II prouinciarum quatuordecim apud Tusiacum, cuius mandato Hincmarus ad Rodulfum et Frotarium episcopos scripsit de nuptiis Stephani et filie Regimundi. Tom. II, pag. 647.

  Synodus III Aquisgranensis, mense Aprili exeunte, in qua permissum est Lothario, ut aliud coniugium iniret.

Balduinus comes Caroli regis filiam furatur in uxorem. Tom. II, pag. 244.

 Concilium Metense, in quo Waldrade cum  Lothario nuptie approbate sunt, in concilio Romano mox damnatum, eiusque auctores Guntharius et Teutgaudus depositi. Tom. II, pag. 261, 262.

Rothadum Suessionensem episcopum, Hincmaro instigante in concilio Siluanectensi nuper depositum, Nicolaus papa Romam ad instaurandum iudicium mitti iubet. Tom. II, pag. 246 et 260.

Carolus rex, Nicolao papa deprecante, filiam suam Iudith Balduino legaliter coniugio sociari permittit. Tom. II, pag. 246.

 Concilium Romanum, in quo Rothadus in pristinum honorem restitutus est, et Hincmari rescissum iudicium. Tom. II, pag. 399, 401.

 Concilium Suessionense III, Nicolai pape iussu, pro causa Wlfadi sociorumque eius, ad eos gradibus suis restituendos conuocatum Xu Kalend. Sept. Ad huius synodi episcopos quatuor sunt Hincmari epist. 18, 19, 20 et 21. Tom. II, pag. 265, etc., eodemque etiam pertinent 22, p. 282, 23, p. 285, 24, p. 290 et 25, p. 298.

 Hirmintrudis regina Suessione in basilica S. Medardi ab Hincmaro et aliis episcopis, Carolo rege postulante, coronatur. Tom. I, pag. 752.

Rodulfo episcopo mortuo Bituricensis Ecclesia Wlfado a Carolo rege committitur. Tom. II, p. 285.

 Nicolaus papa obiectiones Grecorum in Galliam mittit ut refellantur. Tom. II, pag. 809.

Concilium Tricassinum sex prouinciarum, ab episcopis qui Suessionensi adfuerant celebratum uIII Kalend. Nouembris. Cuius acta per Actardum episcopum ad Nicolaum missa, sed Adriano eius successori reddita, totam Ebonis, ordinatorumque ab eo clericorum causam accurate complexa sunt. Tom. II, pag. 406 et 824.

 Nicolao pape Idibus Decembris mortuo succedit Adrianus II.

Carolus rex Hincmarum Laudunensem ad seculare iudicium uocat, eumque proscribit. Tom. II,  epist. 29, pag. 316, 317.

 Concilium apud uermeriam uIII Kalend. Maias, in quo primum accusatus Hincmarus Laudunensis sedem apostolicam appellauit. Tom. II, pag. 351, 604, 605.

Hincmarus Laudunensis duplicem pro defensione sua ueterum decretalium Collectionem contexuit. Monstruosum primo librum, cui subscripsit ipse, et a suis subscribi iussit. Tom. II, p. 526, 599; deinde alterum uersiculis prenotatum, qui Hincmaro apud Gundulfi uillam per Wenilonem archiepiscopum redditus est, exstatque Tomo II, pag. 355 et deinceps. Utriusque mentio est in epistola 35, pag. 599 et 600.

Lothario rege uI Idus Augustas in Italia defuncto, Carolus rex illius regnum obtinet, Metisque ab Hincmaro coronatur u Id. Septemb. Tom. I, p. 741, etc.

 Concilium apud Attiniacum decem prouinciarum mense Maio, in quo Hincmarus Laudunensis  iterum accusatus, tres iudices elegit, professionemque suam regi et metropolitano suo dedit, post fuga lapsus ad sedem proclamauit apostolicam. Actum etiam in eodem de rebellione Carlomanni regis filii. Tom. II, p. 350, 604, 644. Eodemque anno, sed ante concilium scripta epistola 30, pag. 334, et epist. 31, pag. 359.

Hincmari uolumen Lu capitum Hincmaro nepoti apud Attiniacum oblatum, in quo duabus eius Collectionibus aliisque scriptis omnibus respondet. Tom. II, epist. 33, p. 377 et pag. 600. Ad hec etiam tempora pertinent epistole 34, 35, 36 et que his interposita est, prolixa Hincmari nepotis epistola, p. 608 et seqq.; itemque epistola 41 et 42, pag. 689, etc.

 Carlomanni complices ab Hincmaro, nisi intra u Idus Martias se correxerint, excommunicati. Tom. II, pag. 353.

Synodus Duziacensis mense Augusto, in qua Hincmarus  Laudunensis ab officio remotus est. Acta Romam per Actardum missa.

 Actardus Namnetensis episcopus ad Turonensem Ecclesiam translatus. Tom. II, pag. 741.

Adriano pape mortuo succedit Ioannes uII XIX Kalendas Ianuarias.

 Concilium Siluanectense, in quo Carlomannus Caroli regis filius clericus diaconus gradu deiectus, laiceque communioni est redditus.

Hincmari de Hunoldi presbyteri purgatione epist. Tom. II, pag. 819.

 Hincmari Capitula in synodo Rhemis edita mense Iulio. Tom. I, pag. 732.

 Carolo rege Romam profecto, Ludouicus frater regnum eius iterum inuadit. Tom. II, p. 157 et 834.

Ludouico imp. mortuo, Carolus Rome imperator a Ioanne papa exeunte anno coronatur.

Hildeboldus Suessionensis episcopus morti proximus breuiculum confessionis sue ad Hincmarum  mittit, ab eoque absoluitur. Tom. II, pag. 686.

 Ioannes uices suas in Gallia et Germania delegat Ansegiso Senonensi Iu Nonas Ianuar. Tom. II, epist. 44, pag. 719.

Concilium Pontigonense mense Iunio, in quo lecta est Ioannis pape epistola de primatu Ansegisi, et iuramentum ab Hincmaro exactum, de quo tom. II, pag. 834.

Frotarius Burdigalensis propter paganorum deuastationem transfertur ad Ecclesiam Bituricensem u Kalend. Nouemb.

Hincmarus de uilla Nouilliaco scribit. Tom. II, pag. 832.

 Capitula ab Hincmaro data Gunthario et Odelhardo archidiaconibus presbyteris. Tom. I, pag. 738.

Carolus imperator ad Ioannem papam scribit de iudiciis et appellationibus episcoporum et presbyterorum. Tom. II, pag. 768.

 LUDOuICUS Balbus Carolo patri mortuo succedit, et ab Hincmaro apud Compendium coronatur uI Idus Decembr. Tom. I, pag. 747.

Hincmarus petenti Ludouico regi epistolam mittit de recta regni administratione. Tom. II, pag. 179.

Hoc etiam tempore scripta epistola 46: Quid exsequi debeat episcopus. Tom. II, pag. 762, et epistola 50 de uisione Bernoldi, pag. 811.

 Concilium Tricassinum Ioannis uIII, in quo reclamauit Hincmarus Laudunensis aduersus Rhemensem et alios.

 Ludouicus rex Compendii mortuus die Parasceues Iu Idus Apriles. Succedunt filii Ludouicus et Carlomannus, quos Ansegisus apud Ferrarias coronauit.

Hincmarus ex synodo Rhemensi X Kalendas Maias binas epistolas scribit de Godbaldi presbyteri depositione, et de Fulcheri et Hardoise ob incestas nuptias excommunicatione. Tom. II, pag. 821.

  Ludouicus et Carlomannus regnum inter se apud Ambianos diuidunt, ita ut Ludouicus Franciam et Neustriam obtineret, Carlomannus Aquitaniam et Burgundiam.

Carolus Crassus Rome die Natalis Christi imperator ab Ioanne papa coronatur.

 Synodus apud S. Macram Iu Nonas Aprilis. Scribunt huius synodi episcopi Ludouico regi pro libera electione in Ecclesia Beluacensi. Tom. II, epist. 12, pag. 188. Scribit et Hincmarus priuatam ad eumdem regem epistolam 13, de Odacro inuasore eiusdem Ecclesie. Quo etiam referenda est epistola 52, Odacri excommunicationem continens. Pag. 811.

 Ludouicus rex mense Augusto moritur apud S. Dionysium. Hincmarus pro institutione Carlomanni regis epistolam 14 scribit ad proceres regni. Tom. II, p. 201; et 15 ad episcopos regni, p. 216.

Decessit Hincmarus X Kalendas Ianuarias.



HINCMARI ARCHIEPISCOPI RHEMENSIS OPERA OMNIA IN DUOS TOMOS DIGESTA: Cura et studio IACOBI SIRMONDI, Societatis Iesu presbyteri.



HINCMARI DE PRAEDESTINATIONE [a 1Kb] CONTRA GOTHESCALCUM.





LECTORI. De priore Hincmari opere contra Predestinatianos

 Duplex fuit Hincmari aduersus Predestinatianos lucubratio. Una tres libros continens, pro defensione Carisiacensium eius Capitulorum contra Gothescalcum, que Lugdunenses scriptis suis impugnarant. Altera non libris distincta, sed capitibus octo et triginta, cum Lugdunenses iterum aduersus Hincmarum insurgerent. Atque hec posterior illa est Dissertatio quam in hoc uolumine integram representamus ex codice sancti Remigii Rhemensis, uel Hincmari potius, a quo librum monasterio illi datum docet inscriptio. Prioris autem operis sola, quod sciam, apud Flodoardum restat epistola seu prefatio ad Carolum regem, quam ad iacture solatium hoc loco exhiberi uisum est opere pretium.





HINCMARI EPISTOLA AD CAROLUM REGEM Priori eius contra Predestinatianos Operi prefixa.

 Domino glorioso regi CAROLO HINCMARUS, nomine non merito Rhemorum episcopus ac plebis Dei famulus, una cum collegis domnis et fratribus meis uenerandis episcopis, oratoribus scilicet salutis atque prosperitatis uestre deuotis.

Deo gratias agimus qui cor uestrum ad amorem suum accendit et ad cognitionem ueritatis et orthodoxe fidei scientiam et diligentiam igniuit: prudentiam quoque et intelligentiam uobis in litteris diuinitus inspiratis donauit, et in earum meditatione atque exercitatione, quantum uobis pro rei publice negotiis licet, studium uestre deuotionis quotidiano augmento ad utilitatem sancte sue Ecclesie prouehit. Ceterum capitula synodalia uenerabilium consacerdotum nostrorum, trium scilicet prouinciarum,  sicut ibidem continetur et inferius scriptum inuenietur, uobis delata, que nostre humilitati iuxta Scripturam precipientem: Interroga sacerdotes legem meam , quia et fidei legem esse legimus, precedentium regum more, ob studium cognoscende ueritatis, legenda et uentilanda dedistis, reuoluimus. In quibus nos, licet nomina nostra sint tacita, designatione tamen effectus uelut non catholicos reprehensos, et sine fraternitatis respectu despectos reperimus. Capitula quoque, que ob notam uobis et infra innotescendam necessitatem, ex catholicorum Patrum sensibus et uerbis excerpsimus, uelut inutilia, imo noxia repulsa et abominata inuenimus.  Que capitula, sicut a nobis excerpta sunt, suis scriptis inserere noluerunt, ne ab illis legerentur in quorum manus illorum capitula deuenirent; sed quedam de his que in capitulis a nobis excerptis habentur, alio sensu et aliis uerbis tetigerunt, ut abominanda illa monstrarent: quedam autem suppresserunt, et taliter inde memoriam habuerunt, quasi nos contra sanctorum Patrum sensa in Africana et Arausica synodo senserimus. De quodam autem capitulo, id est, quod omnes homines uult Deus saluos fieri licet non omnes saluentur, funditus tacuerunt, sicut postmodum signantius demonstrabimus; cum Dominus dicat: Ecce constitui te super gentes et regna, ut euellas et destruas, et disperdas, et dissipes, et edifices, et plantes . Prius enim, si de conscientia recta intelligentie fuere confisi, ponentes ea que destruere nitebantur, sicut illa cum integritate sua acceperant, in quibus euellenda et dissipanda erant legentibus demonstrare, et tunc illis per auctoritatem destructis atque dispersis, sua rationabiliter et ordinabiliter plantare debuerant ac in sublime edificantes extollere.

De quodam etiam capitulo, quasi ludificatio aliqua in sacris mysteriis esse possit, ita scripserunt ut legentes hoc a nobis dictum fuisse intelligere possint, de quo nichil a nobis est memoratum: et quare nichil a nobis inde sit dictum, et in cuius scriptis a nobis, postea quam illa capitula scripsimus, sit inuentum,  suo loco dicemus. Inseruerunt etiam in eisdem suis scriptis de quibusdam sexdecim capitulis, quasi nobis debeant imputari: de quibus nichil audiuimus, uel uidimus, antequam uenerabilis Ebo Gratianopolitanus episcopus uobis ea, quasi a bone memorie fratre uestro Lothario transmissa, apud uermeriam palatium detulit. Quorum capitulorum auctorem nec ibi adnotatum inuenimus, nec cum multum quesierimus, inuenire ualuimus. Unde putauimus quia alicuius inuidia ad cuiusquam opinionem infamandam fuerint compilata, sicut sepe legimus. Ut de multis pauca commemoremus, ueluti epistola capitulorum exstitit, quam uenerabilis Ibas episcopus suam esse in synodo denegauit; et sicut quidam emuli de uerbis beati Augustini adhuc in sua uita fecerunt,  que ille argute et catholice repulit, quantum ad illius notitiam exinde peruenit. Post eius etiam obitum, quidam inuidi capitulatim de ipsius scriptis, ex his etiam unde nunc agitur, colligere curauerunt, ut illius doctrinam orthodoxam atque utillimam ob persone illius inuidiam uilifacere preualerent, et lectores deuotos ab illius dilectione ac lectione et necessaria credulitate auerterent. Que uidelicet emulorum mendacia, ex delegatione sancte sedis Romane per Celestinum papam, sanctus Prosper catholico et prudenti stylo falsa esse et imprudenter obiecta ostendit, et memorati ac memorandi uiri doctrinam orthodoxam esse lucidissime demonstrauit. Unde et fieri potest, ut ista capitula, que uobis ex nomine confratrum nostrorum ab aliis quam ab illis  delata uel transmissa sunt, taliter in suggillatione nostra conscripta non fuerint, sed instigante diabolo, inter cetera mala que nunc in hoc mundo crebrescunt, ad immittendam inter Domini sacerdotes discordiam sint confecta, qui caritatem uehementer in nobis et timet et inuidet, cum uidet illam a nobis seruari hominibus terrenis in terra, quam ille seruare nolens angelicus spiritus amisit in celo. Quomodo enim fieri posset ut sic fratres nostri nos succensorie cum annichilationis despectu iudicarent, qui regulam Dominicam, qualiter confratrem quisque admonere debeat, continue pre oculis et in usu quotidie habeant? Scriptum enim esse cognoscunt: Priusquam interroges, ne uituperes quemquam, et cum interrogaueris, corripe iuste .

 Sanctus enim Augustinus hereticorum et reprehensorum suorum scripta, si in eis quiddam bene dictum inuenit, benignissime acceptauit, et plura ad rectos sensus interpretari elaborauit, nulla autem de recto sensu ad prauum inclinare tentauit. Et quomodo fratres nostri talia agerent, antequam nos secundum euangelicam regulam uel uiua uoce, uel scriptis suis inde interrogarent, ut uel uolentes dicere docerent, uel prauum sentientes, et ad tramitem ueritatis et fidei redire contemnentes, fraterne et sepius commonerent, et auctoritatis diuine et sanctorum Patrum scripta nobis proponerent, et ut in unum conueniremus nos cum mansuetudine et lenitate inuitarent, scientes quia episcopus ideo ad  synodum consacerdotum debet uenire, ut aut discat aut doceat? Litteras namque quorumdam eorum quidam nostrum benignas et fraternas suscepimus, nostrasque illis remisimus, et nichil tale de eorum patre perspeximus, audiuimus, intelleximus, sensimus, uel percipere preualuimus. Si autem talia scripserunt, si forte illi scripserunt, ut suam sapientiam de nostra insipientia demonstrarent, et plus de iactantia laudis appetitum quererent, quam bona nostra et bene a nobis dicta, si forent, per caritatem sua facerent: si etiam secus a nobis dicta inuenerunt, plus illa publicare quam nos fraterne corrigere maluerunt: miramur de tantis et talibus uiris, archiepiscopis et episcoporum primoribus, maxime autem de Ebone, qui religiosus est, ut audiuimus;  quippe sicut ab ipsis pene cunabulis sub religione et habitu regulari nutritus in Rhemensis Ecclesie monasterio, ubi requiescit sanctus Remigius. In quo loco religioso suam exegit etatem, quousque a domno Ebone auunculo suo, tunc Rhemorum archiepiscopo, ibidem diaconus consecratus, et abbas monachorum ad regularem ordinem tenendum et gubernandum constitutione episcopali est ordinatus. Quemque ita humilitatis tenore nutritum, et humilitatis locum appetere et tenere uelle didicimus, ut illi et omnibus scriptum est: Si spiritus potestatem habentis ascenderit super te, locum tuum ne dimiseris . Spiritus enim potestatem habentis spiritus est superbie, locus autem noster est humilitas, quam a se uere locus munitus et turris fortitudinis  nos discere iubet: Discite a me, inquiens, quia mitis sum et humilis corde ; quamque pro loco tuto contra elationis ac iactantie spiritum, prefatum religiosum uirum obnixe tenere uelle audiuimus, et pro certo credimus, et idcirco discredimus ista capitula ab eo confecta: quia pretermissis aliorum consacerdotum nominibus, solius Ebonis nomen cum archiepiscopis est ibidem iactanter, ut quibusdam uidetur, expressum; et quod quam maxime in hoc ipse collaborauerit, quasi e regione sit sensum, ut etiam cum archiepiscopis maior ceteris et doctior in sententia fuerit. Hoc enim de sancto Augustino, qui in conciliis Africanis scientia et labore ac uigilantia maior exstitit, nequaquam inuenimus. Nam et ipse sanctus Augustinus non solum  se ceteris cepiscopis priuatam gloriam querens non pretulit, nec preferri permisit, uerum se aliis supposuit, cum ipse plus aliis laborauerit, sicut in epistolis ad sanctum Innocentium papam scriptis, et ad alios apostolice sedis presules, qui legere uoluerit inuenire ualebit. Nec de ullo episcoporum in ullis conciliis taliter legimus, nisi forte apostolice littere propter euidentem causam aliquem cepiscoporum ad hoc negotium cum archiepiscopo suo ex nomine designari decreuerint, sicut de Augustodunensi episcopo in epistolis beati Gregorii legimus; quanto magis iste religiosus et uir cautus in huiusmodi se efferre noluisset aut preferri, despectis ac pretermissis ceteris cepiscopis, permisisset? Huc accedit  quia fratres nostri et consacerdotes surda aure non debuissent transire Salomonis dictum commonitorium, si ex nobis aut auditu aut scripto quiddam sinistri secreto accepissent, ut prepropere illud in publicum, quacunque mobilitate nostra moti, unde non sumus conscii, ad contentiones et iurgia propalarent. Ait enim: Que uiderunt oculi tui, ne proferas in iurgio cito, ne postea emendare non possis, cum dehonestaueris amicum tuum .

Scimus tamen quia sunt nonnulli qui, dum plus sapere quam oportet sapere student, a proximorum pace resiliunt, dum eos uelut hebetes stultosque contemnunt. Unde per se ueritas admonet dicens: Habete in uobis sal, et pacem habete inter uos ; ut quisquis habere sal sapientie studet, curet  necesse est quatenus a pace concordie nunquam recedat. Unde terribiliter Paulus admonet dicens: Pacem sequimini cum omnibus, et sanctimoniam, sine qua nemo uidebit Deum . Precipue autem nos eam seruare et persequi, id est perfecte sequi debemus, qui Deo quotidie sacrificare debemus, et ueritate contestante specialiter quasi precipimur, ut si offeramus munus nostrum ad altare, et ibi recordati fuerimus quia frater noster habet aliquid aduersum nos, relinquamus ibi munus nostrum ante altare, et eamus prius reconciliari fratri nostro, et tunc uenientes offeramus munus nostrum . Ecce ductor et doctor noster a discordantibus non uult accipere sacrificium, holocaustum suscipere recusat. Hic ergo perpendendum est, quantum sit  malum discordie, propter quod et illud non admittitur, per quod culpa laxatur. Non enim nos aduersus fratres nostros habemus, si talia contra nos ante collationem scripserunt. Sed credendum est si illa scripsissent, ad nos, contra quos illa scripserant, transmisissent. Nunc autem illis quomodo rescribere possumus, cum utrum illa scripserint ignoremus?

uerumtamen ne sine responso nostro uestra dominatio maneat, uobis de cuius manu illa accepimus, corde, ore, et stylo, non formidantes carpentium nos derogationem, respondere curamus. Primo scilicet mittentes ea que ab eisdem fratribus nostris in synodo conscripta fuisse leguntur, licet hinc ante alia fuisse conscripta reperiantur. Sed quia hec in suggillationem nostram et contra excerpta a nobis  capitula confecta noscuntur, ea primum iudicauimus ponere, que maioris nominis, licet non auctoritatis, quia partim non ueritatis, propter tamen synodalem pretitulationem dignum duximus magnipendere. Deinde illa que a pluribus et per aliorum manus de pluribus ex his causis accepimus, propter quam necessitatem ex catholicorum Patrum, ut diximus, sensibus et uerbis capitula illa quatuor excerpere procurauimus, ea conditione ut de singulorum scriptis ex singulis sententiis que in a nobis excerptis capitulis continentur, quedam prout necesse uiderimus ponamus. Post hec, capitula a nobis excerpta de Patrum sensibus et uerbis, ut illa excerpsimus, ponere procurabimus. Et si diuinis et authenticis  Scripturis, et catholice atque apostolice Ecclesie, sancteque Romane sedis fidei, et orthodoxorum Patrum sensibus, qui eidem sancte matri Ecclesie presederunt, et qui ab eadem apostolica sede Romana nobis in canone recipiendi dati sunt, sensum nostrum in eisdem capitulis expressum concordari demonstrare potuerimus, agere ueraciter, humiliter ac deuote studebimus: quia aliorum ad stipulandum nostre catholice intelligentie sensum sententias recipere nec proferre uoluimus, cum constet illud esse uerum atque catholicum quod ipsa mater omnium Ecclesiarum, et uniuersalis Ecclesia duxerit ad probandum. Et si qui fuerunt appellati doctores, ad probandam fidei sinceritatem illorum sententias non recipimus, neque proferimus, nisi quorum sententias  ipsa catholica mater Ecclesia decreuit esse probabiles. Si autem et aliqui emerserunt qui doctrinalem cathedram tenuerunt, postquam ab eadem sancta sede canon sacrarum Scripturarum, atque doctorum catholicorum, fidelibus cunctis est datus, qui aliter senserunt, quam ipsi intellexerunt atque docuerunt, quos ipsa mater catholica suo orthodoxo sinu recepit, amplectitur, atque fouet, nec debemus, nec necesse habemus, ad auctoritatem sententias illorum proferre, aut recipere uolumus, quoniam in istis et per istos satis ad salutem habemus. Et si qui aliter quam isti maturiore et saniore documento tenendum docuerunt, dogmatizant aut dogmatizare presumpserunt, totum ducimus fidei et saluti aduersum quidquid ab eorum salubri doctrina constat esse diuersum.  Eorum etiam sententias qui diuina dignatione, postquam ipse canon a beato Gelasio conscriptus est, sensu et doctrina catholica et sanctitate conuersationis in Ecclesia floruerunt, et ab ipsorum orthodoxorum Patrum, qui in eodem canone adnotati sunt, fideli quia catholica doctrina nichil dissonum, nichil diuersum scripserunt uel docuerunt, reuerentia pari amplectimur. ueluti uenerabilis Bede presbyteri, a discipulis sancti pape Gregorii catholica fide imbuti, et a sancto Theodoro archiepiscopo, utriusque lingue, Grece uidelicet et Latine, perito, et a sancta Romana Ecclesia ad Anglos post discipulos beati Gregorii ad eruditionem transmisso, non mediocriter instructi, ac uenerande memorie Paulini patriarche Aquileiensis parochie, atque Alcuini  uiri religiosi et docti. Quorum fidem et doctrinam apostolica sedes Romana non solum benignissime acceptauit, uerum et multis laudibus extulit, sicut in scriptis ipsius sancte sedis inuenimus, que Ecclesie nostre ab eadem Ecclesiarum matre acceperunt tempore diue memorie Caroli imperatoris, quando synodus pro cognita infidelitate Felicis est habita, et ad Romanam Ecclesiam uelut ad apicem Ecclesiarum transmissa. Sed et eorum scripta qui legit, quam sint laudanda et recipienda intelligit. Denique si talium, ut diximus, sententiis concordari capitula que excerpsimus demonstrare non potuerimus, parati sumus doctioribus et catholicis aurem accommodare, sensum subdere, et sine contentione nos  doctrine illorum subiicere. Et quia libellum de scrinio bone memorie fratris uestri Lotharii sine nomine auctoris suscepimus, in quo singillatim per loca singula capitula a nobis excerpta sunt posita, et assensu illius, quiscunque ille fuerit, reprehensa sunt et damnata, cum de catholicorum Patrum dictis nostra capitula si poterimus confirmare curabimus, ipsius etiam reprehensiones ponemus, et eas, quantum Dominus dederit, confutare studebimus. Tunc demum ponemus de capitulo confratrum nostrorum  quinto, unde notam nobis quasi tacite et e latere impegerunt, quod in Gothescalci scriptis inuenimus postquam capitula quatuor sepe memorata excerpsimus, et quid inde sentiamus, Domino inspirante, dicemus. Et sic tandem subiiciemus illa decem et sex capitula pro quibus de Scotorum pultibus confratres nostri, sine culpa nostra, in hac duntaxat causa nos pascere decreuerunt, et quid de eisdem capitulis sentiamus, ex catholicorum Patrum sensibus ostendemus.





HINCMARI ARCHIEPISCOPI RHEMENSIS PRAEFATIO SUBSEQUENTIS OPERIS.

 Omnes in quorum manus hoc laboris nostri opusculum uenerit, supplici deuotione per caritatis uiscera postulamus ut quoniam de ipsis schedulis notariorum ante emendationem, instante domino nostro rege Carolo, sub celeritate illud transcribi fecimus, et idcirco in locis plurimis eradi et emendari quedam necessitas compulit, si nacta occasione aliquis emulus recta hinc eraserit, et forte praua superinduxerit, aut scriptorum imperitia secus transcripserit, alienum nobis errorem non imputent. Sed collecta hic a nobis testimonia catholicorum inspicientes, quorum doctrinam sensu, ore et manu, quantum dat Dominus, sequimur, aut superseminata ab inimico zizania in medio tritici euellant et colligant, aut si tantum adhibere dignati fuerint studium,  per quemcunque illis placuerit paucis litterulis hec innotescendo, de Ecclesie Rhemensis archiuo unde dubitauerint, releuare procurent. Et cuius dignationi hec que sequuntur transcribere complacuerit, hanc etiam postulationem conscribi quesumus faciat. Que ideo dicimus et precamur quoniam et olim Nestorium Constantinopolitanum, et Macarium Antiochenum episcopum, de scripturis authenticis ac sanctorum dictis quedam interrasisse atque corrupisse prodentibus gestis comperimus. Et sicut ipsorum qui interfuerunt concilio relatione didicimus, quando diue memorie domnus Carolus Felicem, infelicem Orgellitane ciuitatis episcopum, synodali decreto hereticum comprobatum atque damnatum comperit, etiam reuictum inuenit quia,  corrupto muneribus iuniore Bibliothecario Aquensis palatii, librum beati Hilarii rasit, et ubi scriptum erat quia in Dei Filio carnis humilitas adoratur, immisit carnis humilitas adoptatur. Sed et sicut mox lector inueniet, sermonem Flori de predestinatione nuperius editum non incerto indicio credimus deprauatum.

In capite indiculorum sequentis operis sermonem Flori, quem mutuante Heriboldo, quondam Antissiodorensium uenerabili episcopo, in synodali conuentu  apud Bonoilum transcripsimus, et post reuersionem de tumultu Brionensi, quodam offerente clerico, ex scrinio Ebonis, sicut ipse dixerat, uenerabilis Gratianopolitani episcopi accepimus, integrum hic ponere dignum duximus, quia et constructione et sensus ueritate caute incedit, exceptis duobus locis, in quibus eum ita dixisse non credimus sicut in eo scripto inuenimus quem de scrinio uenerabilis Ebonis accepimus, cum in aliis sic catholice dixerit, sicut patebit legentibus: maxime quia in eodem scripto, quem per manus prefati Heriboldi, sicut ad se a predicto Floro transmissum accepimus, aliter inuenerimus quam in isto quem postea accepimus, reperiamus. Qua de re immutatum ab aliquo suspicamur. Que loca, antequam  sermonem illum scribere adoriamur, specialiter designare curabimus. Ubi enim dicit: »Sed quos presciuit et preuidit malos atque impios futuros proprio uitio, ipse eos predestinauit ad eternam damnationem iusto iudicio;« in illa rotula scriptum habetur quam de Heriboldo accepimus: »Sed quia eos presciuit et preuidit malos atque impios futuros proprio uitio, predestinauit ad eternam damnationem, qua ipsi punirentur iusto iudicio.« Et in eo loco ubi scriptum est: »Non enim ille aliquem predestinauit ut malus esset, sed uere omnem malum predestinauit ut impunitus non esset;« inuenimus in rotula quam a predicto Heriboldo accepimus: »Sed uere predestinauit penam, ut omnis malus impunitus non esset.« Quod in sequentibus  ipse demonstrat dicens: »Penam eorum et prescisse, quia Deus est, et predestinasse, quia iustus est.« Cetera catholici lectoris iudicio derelinquimus. Sed idcirco hunc sermonem ex integro ponere necessarium duximus, quia ex eo confictor in proximo subsequentium capitulorum duo capitula de prescientia et predestinatione, confuso et prepostero ordine, ac sensu falsissimo, in secundo capitulo studuit compilare, sicut qui hunc et illa legerit aperte intelliget.



Sermo Flori de Predestinatione, sicut est de Ebonis scrinio sumptus.


Omnipotens Deus, quia uerissime uerus et solus Deus est, omnino in sua eterna et incommutabili scientia presciuit omnia antequam fierent, sicut Scriptura testatur, dicens: Deus eterne, qui es absconditorum cognitor, qui nosti omnia antequam fiant . Presciuit ergo sine dubio et bona que boni erant facturi, et mala que mali erant gesturi: sed in bonis ipse fecit sua gratia ut boni essent, in malis, uero non ipse fecit ut essent mali, quod absit, sed tantum presciuit eos proprio uitio tales futuros. Neque enim prescientia Dei imposuit eis necessitatem ut aliud esse non possent, sed tantum quod illi futuri erant ex propria uoluntate, ille ut Deus preuidit ex sua omnipotenti maiestate. Unde Scriptura incontaminabilem iustitiam eius nobis insinuans, ait de illo: Nemini mandauit impie agere, et nemini dedit spatium peccandi. Quod ergo  impie agunt impii et iniqui, et spatium temporis uite huius, quod eis Deus dedit ad bene agendum, ipsi e contrario conuertunt ad malum exercendum, non Dei sed ipsorum est culpa, et ideo recte damnantur ipsius iustitia. Presciuit autem idem omnipotens Deus etiam eternam illorum damnationem, sed ex merito ipsorum, quos in propria malitia perseueraturos preuidit, non ex sua, quod absit, iniquitate, qui nichil iniuste constituit, et qui reddet unicuique secundum opera sua, id est et bene agentibus bona eterna, et male agentibus mala perpetua. Ergo bonos presciuit omnino, et per gratiam suam bonos futuros, et per eamdem gratiam eterna premia accepturos, id est, et in presenti seculo bene uicturos, et in futuro feliciter remunerandos, utrumque tamen ex dono misericordie Dei. Unde Apostolus uasa misericordie eius appellat, dicens: Ut ostenderet diuitias gratie sue in uasa misericordie, que preparauit in gloriam . E contrario autem, malos et presciuit  per propriam malitiam malos futuros, et presciuit per suam iustitiam eterna ultione damnandos. Sicut presciebat de Iuda proditore, quod eum esset traditurus, sicut Euangelium dicit, cum esset unus ex duodecim ; presciebat etiam eterna eius damnationem cum diceret: ue autem homini illi per quem filius hominis tradetur. Bonum erat ei si natus non fuisset homo ille . Sic et de impiis Iudeis presciebat sine dubio eorum impietatem futuram, de qua predixit in psalmo: Dederunt in escam meam fel, et in siti mea potauerunt me aceto ; presciebat et subsequentem ipsorum damnationem, de qua in eodem psalmo subiunxit: Deleantur de libro uiuentium, et cum iustis non scribantur . Sed in istis et in omnibus iniquis illud prius ex propria est prauitate, istud sequens ex diuina equitate. Hoc modo et de predestinatione Dei omnino sentiendum est, quia in bonis predestinauit et ipsam eorum bonitatem futuram ex  dono gratie sue, et pro eadem bonitate eternam ipsorum remunerationem, ut ipsius dono fierent boni, ipsius dono essent remunerati. Unde ait Apostolus: Qui predestinauit nos in adoptionem filiorum per Iesum Christum in ipsum ; et alio loco: Quos presciuit et predestinauit conformes fieri imaginis Filii sui . Predestinauit itaque electos suos, ut et nunc assumerentur in adoptionem filiorum Dei per gratiam baptismi, et in futuro efficiantur, conformes imaginis Filii Dei, per eamdem Dei gratiam secundum imaginem eius renouati et glorificati. Predestinauit omnino ut et hic essent boni, non ex se, sed ex illo, et illic beati, non per se, sed per illum. In utroque ergo bona sua in eis et de eis futura presciuit et predestinauit: in malis uero et impiis non predestinauit omnipotens Deus malitiam et impietatem, id est, ut mali et impii essent et aliud esse non possent. Sed quos presciuit et preuidit malos atque impios futuros proprio uitio, ipse  eos predestinauit ad eternam damnationem iusto iudicio; non quia aliud esse non potuerunt, sed quia aliud esse noluerunt. Ipsi igitur sibimet ipsis exstiterunt causa perditionis. Deus autem iudex iustus et ordinator iustus ipsius damnationis. Non enim predestinauit iniusta, sed iusta. Predestinauit tamen et coronas iustis, et penas iniustis, quia utrumque est iustum. Quam iustitiam eius commendans nobis Apostolus ait: Nunquid iniquus, Deus, qui infert iram? Absit . Et quia modo omnibus prerogat patientiam ut conuertantur ad penitentiam; et qui pereunt suo contemptu et duritia pereunt, quia tantam bonitatem Dei contempserunt, iterum alio loco dicit: An diuitias bonitatis et patientie et longanimitatis eius contemnis, ignorans quoniam benignitas Dei ad penitentiam te adducit? Secundum duritiam autem tuam et cor impenitens thesaurizas tibi iram in die ire et reuelationis iusti iudicii Dei, qui reddet unicuique secundum opera sua . Hinc etiam alia Scriptura testatur dicens: Deus  mortem non fecit, nec letatur in perditione uiuorum. Impii autem manibus et uerbis accersierunt illam, et estimantes amicam, defluxerunt, et sponsiones posuerunt ad illam, quoniam digni sunt qui sint ex parte illius . Non ergo omnipotens Deus ulli hominum causa mortis uel perditionis existit, sed ipsam mortem et perditionem manibus et uerbis ipsi impii sibi accersunt, dum nequiter operando, et nequius aliis persuadendo, et sibi et illis damnationem adducunt; dum uiam iniquitatis et perditionis amantes, a recto itinere deflectuntur, et ad perpetuam damnationem, tanquam datis inter se dextris, pari consensu nequitie, quasi ex uoto et sponsione festinant, federati mortis, et uite eterne inimici, ipsi secundum duritiam suam et cor impenitens, thesaurizant sibi iram in die ire. In qua die iusti iudicii Dei quia unusquisque secundum opera sua recipit, nemo ex Dei preiudicio, sed ex merito proprie iniquitatis condemnatur. Non enim ille aliquem predestinauit  ut malus esset, sed uere omnem malum predestinauit ut impunitus non esset; quia et unaqueque lex iusta crimen non habet, ne sit iniusta, et tamen criminosum punit ut uere sit iusta. Qui ergo dicit quod hi qui pereunt, predestinati sunt ad perditionem, et ideo aliter euenire non potest; similiter quoque et de iustis, tanquam et ipsi ideo saluentur, quia predestinati ad salutem aliud esse non potuerunt. Qui ergo hec tam confuse et insulse dicit, et illis tollit meritum damnationis et istis meritum salutis; ac per hoc quid aliud agit, nisi ut et pereuntibus secundum illum sit imposita necessitas perditionis, et his qui saluantur sit imposita necessitas salutis? atque ideo nec illi iuste damnentur, quia iusti esse non potuerunt; nec isti iuste remunerentur, quia aliud quam iusti esse nequiuerunt, ut in utraque parte et perditio et salus non sit ex iudicio proprie actionis, sed ex preiudicio diuine preordinationis. Et ubi erit illud, qui reddet unicuique  secundum opera sua?  et iterum: Nunquid iniquus Deus qui infert iram? Absit . Aperte namque causa perditionis illorum qui pereunt in Deum refertur, si ipse eos ita ad interitum predestinauit, ut aliud esse non possent: quod sentire uel dicere horribilis blasphemia est. Sed Ecclesie catholice fides, cuius filii et sectatores esse debemus, ita nobis firmissime tenendum insinuat ut superius iuxta Scripture sancte auctoritatem breuiter designauimus; uidelicet, omnipotentem Deum in malis ipsorum malitiam prescisse, quia ex ipsis est, non predestinasse, quia ex illo non est: penam uero eorum et prescisse quia Deus est, et predestinasse quia iustus est, ut et in illis sit meritum sue damnationis, et in illo potestas et iudicium iuste damnantis. Non enim predestinat Deus, nisi que ipse facturus est; prescit uero multa que ipse facturus non est, sicut omnia mala, que mala utique mali faciunt, non ille. Ipsos quoque malos non ideo perire  quia boni esse non potuerunt, sed quia boni esse noluerunt, et suo uitio uasa ire apta in interitum perseuerauerunt, et in massa damnationis uel originali uel actuali merito permanserunt. In bonis autem omnipotens Deus, sicut supra satis ostensum est, utrumque presciuit et predestinauit, ut et in presenti uita per suam gratiam existerent boni, et in futura etiam beati. Utriusque enim boni eorum, id est et presentis et futuri, ipse est auctor et ipse largitor, et idcirco sine dubio utriusque precognitor et predestinator: quia et ipsi ex seipsis non solum aliud esse potuerunt, sed etiam aliud fuerunt antequam per eum qui iustificat impium ex impiis iusti efficerentur. Siue autem in illis qui saluantur, siue in illis qui pereunt, uoluntas propria remuneratur, uoluntas propria damnatur. Sed in illis, quia per gratiam Domini Saluatoris est sanata, ut ex mala et praua fieret bona et recta, est procul dubio dignissime coronata: in istis autem, quia non acquiescit per Saluatorem recipere sanitatem, iustissime per eumdem  iudicem sentiet perpetuam damnationem. Et hoc est breuiter totum quod de libero arbitrio iuxta ueritatem fidei catholice est tenendum. Quod scilicet omnem hominem liberi arbitrii condiderit Deus. Sed quia per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt, ita istud liberum arbitrium in uniuerso humano genere illius preuaricationis merito uitiatum et corruptum, ita obcecatum est et infirmatum, ut sufficiat homini ad male agendum, id est ad ruinam iniquitatis, et ad hoc solum possit esse liberum: ad bene uero agendum, id est ad exercitium uirtutis et fructum boni operis, nullo modo assurgat et conualescat, nisi per fidem unius mediatoris Dei et hominum hominis Christi Iesu, et donum Spiritus sancti, instauretur, illuminetur atque sanetur, sicut ipse Saluator in Euangelio promittit, dicens: Si uos Filius liberauit, tunc uere liberi eritis ; et Apostolus  ait: Ubi Spiritus Domini, ibi libertas ; ut per hanc gratiam Christi et Spiritus Christi, humanum liberum arbitrium liberatum, illuminatum atque sanatum, dicat gratulans illud Psalmiste: Dominus illuminatio mea et salus mea, quem timebo?  Qui igitur hanc gratiam libertatis accipere desiderat, ut ad bene et pie uiuendum ueraciter liber fiat, non de suis uiribus presumat, sed ille se fideliter sanandum corroborandumque committat, de quo idem Psalmista dicit: Apud Dominum gressus hominis dirigentur, et uiam eius uolet . Illum oret atque illi supplicet, dicens: Gressus meos dirige secundum eloquium tuum, et non dominetur mei omnis iniustitia ; et iterum: Domine, deduc me in uia tua, et ingrediar in ueritate tua , et cetera similia. Hec uobis breuiter rescripsi ad ea que iussistis: nunc fideliter deprecor et exhortor ut, in simplicitate et sinceritate uere fidei fundati, claudatis  aures uestras aduersus linguam nequam illius uanissimi et miserrimi hominis, qui cum sit paratus ad contentionem et contumax aduersus ueritatem, maluit se, infelix, diabolico inflatus spiritu, a Christi Ecclesia et sacerdotibus separare, quam sua profana et inaniloquia deserere.

Explicit Hincmari archiepiscopi Rhemensis, ad omnes pene tunc temporis episcopos, tam Gallie quam aliarum prouinciarum, suppresso nomine, contra Gothescalcum, tunc temporis ab ipso Hincmaro in Altouillari monasterio retrusum, qui in Orbacensi monasterio prius monachus fuerat.

Hec capitula, in synodo Tullensis territorii primo relecta, et a quibusdam fratribus refutata, sequenti autem opere Catholicorum doctrina sunt plenius confutata. Capitulorum autem quarti et quinti ab  aliorum peruersitate diuersitas, in subsequenti opusculo consequenter est uicesimo secundo et tricesimo quinto capitulis explanata.

I. Deum prescisse eternaliter et bona que boni erant facturi, et mala que mali sunt gesturi, quia uocem Scripture dicentis habemus: Deus eterne, qui absconditorum es cognitor, qui nosti omnia antequam fiant , fideliter tenemus; et placet tenere, bonos prescisse omnino per gratiam suam bonos futuros, et per eamdem gratiam eterna premia accepturos; malos uero prescisse per propriam malitiam malos futuros, et per suam iustitiam eterna ultione damnandos, ut secundum Psalmistam, Quia potestas Dei est, et Domini misericordia , reddat unicuique secundum opera sua; et sicut apostolica doctrina se habet: His quidem qui secundum patientiam boni operis, gloriam, et honorem, et incorruptionem querentibus uitam eternam: his autem qui ex contentione, et qui  non acquiescunt ueritati, credunt autem iniquitati, ira et indignatio, tribulatio et angustia in omnem animam hominis operantis malum . In eodem sensu idem alibi: In reuelatione, inquit, Domini nostri de celo, cum angelis uirtutis eius, in igne flamme dantis uindictam his qui non nouerunt Deum, et qui non obediunt Euangelio Dei nostri, qui penas dabunt in interitu eternas, cum uenerit glorificari in sanctis suis, et admirabilis fieri in omnibus qui crediderunt . Nec prorsus ulli malo prescientiam Dei imposuisse necessitatem, ut aliud esse non posset, sed quod ille futurus erat ex propria uoluntate, ille sicuti Deus qui nouit omnia antequam fiant, presciuit ex sua omnipotenti et incommutabili maiestate. Nec ex preiudicio eius aliquem, sed ex merito proprie iniquitatis credimus condemnari, nec ipsos malos ideo perire quia boni esse non potuerunt, sed quia boni esse noluerunt, suoque uitio in massa damnationis, uel merito originali, uel etiam actuali  permanserunt.

II. Sed et de predestinatione Dei placuit et fideliter placet; iuxta auctoritatem apostolicam, que dicit: Annon habet potestatem figulus luti ex eadem massa facere aliud uas in honorem, aliud uero in contumeliam ? ubi et statim subiungit: Quod si uolens Deus ostendere iram et notam facere potentiam suam, sustinuit in multa patientia uasa ire aptata siue preparata in interitum, ut ostenderet diuitias gratie sue, in uasa misericordie, que preparauit in gloriam ? fidenter fatemur predestinationem electorum ad uitam, et predestinationem impiorum ad mortem. In electione tamen saluandorum misericordiam Dei precedere meritum bonum; in damnatione autem periturorum meritum malum precedere iustum Dei iudicium. Predestinatione autem Deum tantum statuisse que uel ipse gratuita misericordia uel iusto iudicio facturus erat, secundum Scripturam dicentem: Qui fecit que futura  sunt; in malis uero ipsorum malitiam prescisse, quia ex ipsis est, non predestinasse, quia ex illo non est: penam sane malum meritum exsequentem, uti Deum qui omnia prospicit, presciuisse et predestinasse, quia iustus est; apud quem est, ut sanctus Augustinus ait, de omnibus omnino rebus tam fixa sententia quam certa prescientia. Ad hoc siquidem facit Sapientis dictum: Parata sunt derisoribus iudicia, et mallei percutientes stultorum corporibus . De hac immobilitate prescientie et predestinationis Dei, per quam apud eum futura iam facta sunt, etiam apud Ecclesiastem bene intelligitur dictum: Cognoui quod omnia opera que feci Deus perseuerent in perpetuum: non possumus his addere nec auferre que fecit Deus ut timeatur . uerum aliquos ad malum predestinatos esse diuina potestate, uidelicet ut quasi aliud esse non possint, non solum non credimus, sed etiam si sunt qui tantum mali credere uelint, cum omni detestatione,  sicut Arausica synodus, illis anathema dicimus.

III. Item de redemptione sanguinis Christi, propter nimium errorem qui de hac causa exortus est, ita ut quidam, sicut eorum scripta indicant, etiam pro illis impiis qui a mundi exordio usque ad passionem Domini in sua impietate mortui eterna damnatione puniti sunt, effusum eum diffiniant, contra illud propheticum: Ero mors tua, o mors; ero morsus tuus, inferne , illud nobis simpliciter et fideliter tenendum ac docendum placet, iuxta euangelicam et apostolicam ueritatem, quod pro illis hoc datum pretium teneamus, de quibus ipse Dominus noster dicit: Sicut Moyses exaltauit serpentem in deserto, ita exaltari oportet filium hominis, ut omnis qui credit in ipso non pereat, sed habeat uitam eternam. Sic enim Deus dilexit mundum ut Filium suum unigenitum daret, ut omnis qui credit in eum non pereat, sed habeat uitam eternam ; et Apostolus: Christus, inquit, semel oblatus est ad multorum exhaurienda peccata . Porro  capitula numero nouemdecim syllogismis ineptissime et mendacissime a quodam Scoto conclusa, ubi non argumentum fidei, sed potius commentum perfidie, paret nulla omnino philosophie arte, ut arroganter a quibusdam iactatur, constructum, sed inani fallacia et deceptione imperitissime confusum, a pio auditu fidelium penitus explodimus: et ut talia et similia caueantur per omnia, auctoritate Spiritus sancti interdicimus; nouarum etiam rerum introductores, ne districtius feriantur, castigandos esse censemus.

Iu. Item firmissime tenendum credimus quod omnis multitudo fidelium ex aqua et Spiritu sancto regenerata, ac per hoc ueraciter Ecclesie incorporata, et iuxta doctrinam apostolicam in morte Christi baptizata, in eius sanguine sit a peccatis suis abluta, quia nec in eis potuit esse uera regeneratio, nisi fieret et uera redemptio, cum in Ecclesie sacramentis nichil sit cassum, nichil ludificatorium, sed prorsus  totum uerum, et ipsa sui ueritate ac sinceritate subnixum. Ex ipsa tamen multitudine fidelium et redemptorum alios saluari eterna salute, quia per gratiam Dei in redemptione sua fideliter permanent, ipsius Domini sui uocem in corde ferentes: Qui perseuerauerit usque in finem, hic saluus erit ; alios qui noluerunt permanere in salute fidei, quam in initio acceperunt, redemptionisque gratiam potius irritam facere praua doctrina uel uita quam seruare elegerunt, ad plenitudinem salutis, et ad perceptionem eterne beatitudinis nullo modo peruenire. In utroque siquidem doctrinam pii doctoris habemus: Quicunque baptizati sumus in Christo Iesu, in morte ipsius baptizati sumus ; et: Omnes qui in Christo baptizati estis, Christum induistis ; et iterum: Accedamus cum uero corde in plenitudine fidei aspersi corda a conscientia mala, et abluti corpus aqua munda, teneamus spei nostre confessionem indeclinabilem ; et  iterum: Irritam quis faciens legem Moysi, sine ulla miseratione duobus aut tribus testibus moritur, quanto magis putatis deteriora mereri supplicia qui Filium Dei conculcauerit, et sanguinem testamenti pollutum duxerit, in quo sanctificatus est, et Spiritui gratie contumeliam fecerit? 

u. Item de gratia per quam saluantur credentes, et sine qua rationalis creatura nunquam beate uixit, et de libero arbitrio per peccatum in primo homine infirmato, sed per gratiam Domini Iesu fidelibus eius redintegrato et sanato, id ipsum constantissime et fide plena fatemur, quod sanctissimi Patres auctoritate sacrarum Scripturarum nobis tenendum reliquerunt, quod Africana, quod Arausica synodus professa est, quod beatissimi pontifices apostolice sedis catholica fide tenuerunt; sed et de natura et gratia in aliam partem nullo modo declinare presumentes. Ineptas autem questiunculas et aniles pene fabellas, Scotorumque pultes puritati fidei nauseam  inferentes, que periculosissimis et grauissimis temporibus ad cumulum laborum nostrorum usque ad scissionem caritatis miserabiliter et lacrymabiliter succreuerunt, ne mentes Christiane inde corrumpantur, et excidant a simplicitate et castitate fidei, que est in Christo Iesu, penitus respuimus, et ut fraterna caritas cauendo a talibus auditum castiget Domini Christi amore monemus. Recordetur fraternitas malis mundi grauissimis se urgeri, messe nimia iniquorum, et paleis leuium hominum se durissime suffocari; hec uincere ferueat, et corrigere laboret, et superfluis cetum pie dolentium et gementium non oneret: sed potius certa et uera fide, quod a sanctis Patribus de his et similibus sufficienter prosecutum est, amplectatur.




Sanctorum Patrum de gratia et libero arbitrio sententie.

1. In preuaricatione Ade omnes homines naturalem possibilitatem et innocentiam perdidisse, et neminem  de profundo illius ruine per liberum arbitrium posse consurgere, nisi eum gratia Dei miserantis erexerit.

2. Quod nemo nisi per Christum libero bene utatur arbitrio.

3. Quod omnia studia et omnia opera ac merita sanctorum ad Dei gloriam laudemque referenda sint, quia nemo aliunde Dei placeat nisi ex eo quod ipse donauerit.

4. Quod ita Deus in cordibus hominum atque in ipso libero operetur arbitrio, ut sancta cogitatio, pium consilium omnisque motus bone uoluntatis ex Deo sit, quia per illum aliquid boni possumus, sine quo nichil possumus.

5. Omnium studiorum, omniumque uirtutum, quibus ab initio fidei ad Deum tenditur, Deum profitemur auctorem, et non dubitamus ab ipsius gratia omnia hominis merita preueniri, per quem fit ut aliquid boni et uelle incipiamus et facere. Quo utique  auxilio et misericordia Dei non auferetur liberum arbitrium, sed liberatur, ut de tenebroso lucidum, de prauo rectum, de languido sanum, de imprudente sit prouidum. Tanta enim est erga omnes homines bonitas Dei, ut nostra uelit esse merita, que sunt ipsius dona, et pro his que largitus est, eterna premia sit donaturus. Agit quippe in nobis ut quod uult et uelimus et agamus.

6. Fatemur gratiam Dei et adiutorium etiam ad singulos actus dari, eamque non dari secundum merita nostra, ut uera sit gratia, id est, gratis data per eius misericordiam qui dixit: Miserebor cui misertus ero, et misericordiam prestabo cui misericors fuero .

7. Fatemur esse liberum arbitrium, etiamsi diuino indiget adiutorio.

8. Arbitrium uoluntatis, in primo homine infirmatum, nisi per gratiam baptismi, non potest reparari.

9. Arbitrium uoluntatis tunc est uere liberum cum  uitiis peccatisque non seruit. Tale datum est a Deo utique homini primo, quod amissum, nisi a quo potuit dari, non potuit reddi; unde ueritas dicit: Si uos Filius liberauit, uere liberi eritis .

uI. Et quia indiscussi et inexaminati, scientieque litterarum pene ignari, minusque apostolice preceptioni appropinquantes, peccatis nostris agentibus, per ciuitates episcopi ordinantur, qua occasione maxime uigor ecclesiasticus deperit, placuit ut si quando alicuius ciuitatis episcopus uocatione Domini decesserit, a gloriosissimis principibus supplicando postuletur ut canonicam electionem clero et populo ipsius ciuitatis permittere dignentur, atque ita aut in clero, aut in populo, aut diecesi certe ipsa, si opus sit in uicinia ipsius, probata et officio digna persona queratur, que inuenta consensu totius cleri et populi ad honorem ciuitati preficiatur. Sed et si a seruitio piorum principum nostrorum aliquis clericorum uenerit, ut alicui ciuitati preponatur  episcopus, timore casto sollicite examinetur primum cuius uite sit, deinde cuius scientie. Et uigore ecclesiastico sub oculis omnipotentis Dei agat metropolitanus in hac parte, ceteris episcopis sicut Dei ministris adiutorium ferentibus, ne maculate uite et pompa seculi turgidus, et simoniaca heresi pollutus, humilibus et mundis membris Christi Ecclesieque superponatur episcopus, nec presumat illitteratum et cupiditate illicita cecatum, redditurus facti sui Deo rationem, populo preficere. Si uero necessarium isdem metropolitanus uiderit, ne tantum malum cogatur agere, ut indebito honorem bonis tantum debitum tradat, instruat populum, informet Ecclesiam, potius adire clementiam regum, et ipse cum cepiscopis suis quibus ualuerit modis adeat, ut Ecclesiam Dei gloriosi reges digno honorent ministro. Si autem turpiter cupiditate quacunque metropolitanus uictus, aut aliquo munere deceptus, tantum opus negligenter et egre fuerit exsecutus, iudicium omnia cernentis Dei se incurrere  non dubitet, sed et sententia ecclesiastica nouerit se culpandum.

Ut hi qui ordinandi sunt, secundum ordinem ecclesiasticum et institutionem sanctorum Patrum ordinentur, uidelicet iudicio metropolitanorum et eorum episcoporum qui circumcirca sunt, prouehantur ad ecclesiasticam potestatem, ex excerptis Martini: Non liceat electionem facere eorum qui ad sacerdotium prouocantur, sed iudicium sit episcoporum, ut ipsi eum qui ordinandus est probent si in sermone et in fide et in episcopali uita edoctus est.

Item quo iudicio feriendi sint qui in ordinandis episcopis sanctorum Patrum statuta neglexerint, ex decretis pape Leonis: Si qui episcopi talem consecrauerint sacerdotem qualem esse non liceat, etiamsi aliquo modo damnum proprii honoris euaserint, ordinationis tamen ius alterius non habebunt, nec unquam ei sacramento intererunt, quod neglecto Dei  iudicio immerito prestiterunt.

Hec autem quatuor capitula sequuntur, apud Carisiacum contra Predestinatianos constituta, et post lectionem precedentium in prefata synodo relecta, in subsequenti etiam opere Scripturarum atque orthodoxorum sunt testimoniis confirmata.

I. Deus omnipotens hominem sine peccato rectum cum libero arbitrio condidit, et in paradiso posuit, quem in sanctitate iustitie permanere uoluit. Homo, libero arbitrio male utens, peccauit et cecidit, et factus est massa perditionis totius humani generis. Deus autem bonus et iustus elegit ex eadem massa perditionis, secundum prescientiam suam, quos per gratiam predestinauit ad uitam, et uitam illis predestinauit eternam. Ceteros autem, quos iustitie iudicio in massa perditionis reliquit, perituros presciuit, sed non ut perirent predestinauit; penam autem illis, quia iustus est, predestinauit eternam. Ac per hoc unam Dei predestinationem  tantummodo dicimus, que aut ad donum pertinet gratie aut ad retributionem iustitie.

II. Libertatem arbitrii in primo homine perdidimus, quam per Christum Dominum nostrum recepimus; et habemus liberum arbitrium ad bonum preuentum et adiutum gratia, et habemus liberum arbitrium ad malum desertum gratia. Liberum autem habemus arbitrium, quia gratia liberatum, et gratia de corrupto sanatum.

III. Deus omnipotens omnes homines sine exceptione uult saluos fieri, licet non omnes saluentur. Quod autem quidam saluantur, saluantis est donum; quod autem quidam pereunt, pereuntium est meritum.

Iu. Christus iehsu Dominus noster, sicut nullus homo est, fuit uel erit, cuius natura in illo assumpta non fuerit, ita nullus est, fuit uel erit homo, pro quo passus non fuerit, licet non omnes passionis eius mysterio redimantur. Quia uero omnes passionis eius mysterio non redimuntur, non respicit ad magnitudinem  et pretii copiositatem, sed ad infidelium, et ad non credentium ea fide que per dilectionem operatur, respicit partem: quia poculum humane salutis, quod confectum est infirmitate nostra et uirtute diuina, habet quidem in se ut omnibus prosit, sed si non bibitur, non medetur.

Sequitur epistola Prudentii Tricassine ciuitatis episcopi, que in processu operis sequentis sepe commemoratur, et a catholicorum fide atque doctrina discordare monstratur.

Patri uenerabili et ceteris patribus fratribusque sincerissime diligendis, atque cepiscopis reuerendis, Prudentius eternam in Domino salutem. Quantum ad meritum peccatorum meorum spectat, iustissimo Dei iudicio, quantum uero ad indebitas atque indeficientes eius misericordias pertinere dignoscitur, misericordissimo ipsius munere, infirmitatibus pene omnibus notis depressus, sancto desiderabilique uestro conuentui adesse prohibeor. Quod autem  possum, presentibus litteris, atque legato nostre Ecclesie presbytero Arnoldo, mei consensus presentiam eotenus, exhibeo, ut is qui ordinandus est, si apostolice sedis omnibus institutis, et beatorum patrum Innocentii, Zosimi, Bonifacii, Sixti, Leonis, Gelasii, Celestinii, Gregorii, Hilarii, Ambrosii, Augustini, Isidori, Primasii, Fulgentii, Hieronymi, Casiodori, Bede aliorumque adeque catholicorum atque orthodoxorum uirorum scriptis et dictis, ac specialiter super quatuor capitulis, quibus omnis Ecclesia catholica aduersus Pelagium eiusque hereseos sequaces pugnauit ac uicit, atque ad posterorum memoriam litteris auctoritate et ueritate plenissimis mandauit, confitendo subscribere, et subscribendo confiteri uoluerit, eius me ordinationi consentaneum esse profitear: sin alias, prorsus neque assentior, neque fidelibus Christi assentiendum suadeo. Capitulorum uero quatuor premissorum seriem, quamuis uestram prudentiam multo uiuacius  quam meam extremitatem compertam esse non dubitem, necessario tamen breuiter adnectendam iudicaui, ut facilius quid sentiam, cui ueritati consentiam, uestra beatitas recognoscat: uidelicet ut liberum arbitrium, in Adam merito inobedientie amissum, ita nobis per Dominum nostrum Iesum Christum redditum atque liberatum confiteatur, interim in spe, postmodum autem in re, sicut dicit Apostolus: Spe enim salui facti sumus , ut tamen semper ad omne opus bonum Dei omnipotentis gratia indigeamus, siue cogitandum, siue inchoandum, operandum ac perseueranter consummandum, et sine ipsa nichil boni nos posse ullatenus aut cogitare, aut uelle, aut operari sciamus. Secundo, ut Dei omnipotentis altissimo secretoque consilio credat atque fateatur quosdam Dei gratuita misericordia ante omnia secula predestinatos ad uitam, quosdam imperscrutabili iustitia predestinatos ad penam, ut id uidelicet, siue in saluandis, siue in damnandis  predestinauit, quod se prescierat esse iudicando facturum, dicente propheta: Qui fecit que futura sunt. Tertio, ut credat et confiteatur cum omnibus catholicis, sanguinem Domini nostri Iesu Christi pro omnibus hominibus ex toto mundo in eum credentibus fusum; non autem pro illis qui nunquam in eum crediderunt, nec hodieque credunt, nunquam nec credituri sunt, dicente ipso Domino: uenit enim filius hominis non ministrari, sed ministrare, et dare animam suam in redemptionem pro multis . Quarto ut credat atque confiteatur, Deum omnipotentem omnes quoscunque uult saluare, et neminem posse saluari ullatenus, nisi quem ipse saluauerit; omnes autem saluari quoscunque ipse saluare uoluerit: ac per hoc quicunque non saluantur, penitus non esse uoluntatis illius ut saluentur, dicente Propheta: Omnia quecunque uoluit Dominus fecit, in celo et in terra, in mari et in omnibus abyssis . Et licet quedam sint alia, quibus  in Pelagio damnatis uniuersaliter Ecclesia consenserit, sategerit atque subscripserit, hec tamen specialius aduersus eum eiusque complices, per apostolicam sedem, instantia beatissimi Aurelii Carthaginensis episcopi, atque Augustini, cum aliis trecentis quatuordecim episcopis, ab eius prauissimis sensibus eruta, uindicata, et multis tam epistolis quam libris toto orbe uulgatis, omnis hodieque gaudet, confitetur, predicat, et tenet, atque tenebit Ecclesia. His per omnia consentaneam, predicabilem paternitatem fraternitatemque uestram gratia superna inuictam atque preualidam, et suo munere gaudentem perpetim conseruare dignetur.

Ceterum multiplices ac tortuosas et uenenatas sententias Gothescalci, cuius debita cum exsecratione  in sequenti opere sepius facimus mentionem, sed et complicium eius agones pestiferos hic preponere non necessarium duximus, quia licet pestilens eorum doctrina ex aliquantis se in diuersa scindat itinera, de predestinatione tamen reproborum ad interitum, et quod Deus non omnes homines uult saluos fieri, sed eos tantummodo qui saluantur, et quia non pro omnibus passus sit, unde opusculum subsequens catholicorum doctrinam sufficienter ostendit, conspirare noscuntur, et contra eos iam singillatim in aliis libellis ante hos actis, prout Dominus dedit, laborem impendimus, sicut ei cui libuerit uel licuerit patere ualebit.





HINCMARI ARCHIEPISCOPI RHEMENSIS DE PRAEDESTINATIONE DEI ET LIBERO ARBITRIO POSTERIOR DISSERTATIO Aduersus GOTHESCALCUM et ceteros Predestinatianos.



1 EPISTOLA AD REGEM.


Domino CAROLO regi glorioso HINCMARUS, nomine non merito Rhemorum episcopus, ac plebis Dei famulus, una cum collegis dominis et fratribus meis uenerandis episcopis, oratoribus scilicet salutis atque prosperitatis uestre deuotis.

Nuper elapso mense Iunio, per Indictionem septimam, anno Incarnationis Dominice 859, dedistis nobis quedam capitula, sicut nostre dixistis humilitati, a Remigio reuerentissimo Lugdunensium archiepiscopo uestre porrecta sublimitati, iubentes ut tempore congruo de his uobis redderemus responsum, si unanimes uno ore eorumdem capitulorum sensui concordaremus: an quia uobis a cana Patrum fide in quibusdam dissentire uidebantur, noster sensus,  quem a catholico tramite non deuiare credebatis, ab eis in aliquo dissideret, sequentes et precepti Dominici iussionem, et Christianam predecessorum uestrorum consuetudinem. Est enim et diuinis legibus cautum, et prisco anteriorum principum more suetum, ut quotiescunque in catholica fide uel diuina religione quiddam noui emerserit, a principali sententia episcoporum consultui referatur, et quod eorum iudicio, Scripturarum sanctarum auctoritate, et orthodoxorum 2 magistrorum doctrina, atque secundum auctoritatem canonicam, et decreta pontificum Romanorum, Christi Dei nostri uicarii et sancte Ecclesie presules credendum, sequendum, et tenendum, atque predicandum decreuerint, id ab omnibus corde credatur ad iustitiam, ore confiteatur ad salutem,  sequatur ad uocationem, teneatur ad coronam, predicetur ad lucrum. Que siquidem capitula in conuentu episcoporum habito in territorio Tullensi,  in uilla que dicitur Saponarias, ante biduum quam uobis porrecta fuerint, sunt recitata, proferente et deponente ea synodo domno Remigio Lugdunensium archiepiscopo: que sicut dixit, et in epigrammate eorumdum capitulorum continetur, in hoc ipso anno, in Kalendis nichilominus ibidem descriptis, et in suburbio Lingonice urbis, ad instructionem Dominici populi ipse et sibi comprouinciales Episcopi ediderunt. Et in crastina alia quedam capitula, de quibus post locuturi sumus, relecta fuere: super quibus, sicut quibusdam ex fratribus uisum est, quorumdam sensus est motus. Nam ut uere, et nos fateamur, nostre conscientie super pridem capitulis, que ut diximus Remigius archiepiscopus synodo presentauerat, recitatis, catholicorum ad memoriam  reducentes doctorum traditiones, non modice se concusserunt. Unde nostrorum quidam fidei Christiane zelo succensi aliqua synodo uoluere suggerere: sed motus nostri ab eodem uenerabili archiepiscopo Remigio Lugdunensium sunt modeste compositi: eo uenerabiliter perorante, ut si quorumcunque nostrorum sensus ab eisdem prolatis capitulis in aliquo dissentiendo se commoueret, ad proxime futuram synodum catholicorum libros doctorum quique deferre curemus, et sicut melius secundum catholicam et apostolicam doctrinam in commune inuenerimus, de cetero omnes unanimiter teneamus. In cuius deuotione, cepiscoporumque ipsius dieceseos, quorum etiam et ante ordinationem mentem catholicam atque doctrinam, sicut et uos non latet, cognouimus,  quantum sensui pusillitatis nostre fidem accommodare audemus, percepimus quia non ex ipsis, ut non dicamus per ipsos, synodo capitula ipsa fuere  prolata. Quapropter quamuis blando sibilo eos quidam charaxare uoluerunt de eo quod sanctus Celestinus episcopos Gallicanos redarguit, dicens!: »Quid illic, inquit, spei est, ubi magistris tacentibus hi loquuntur, qui si ita est eorum discipuli non fuerunt? Timeo ne cohibere sit hoc tacere: timeo ne magis ipsi loquantur, qui permittunt illis taliter loqui. In talibus causis non caret suspicione taciturnitas, quia occurreret ueritas si falsitas displiceret. Merito namque causa nos respicit, si silentio faueamus errori.« Nos tamen plures, qui eorum et fidem, et doctrinam, et prudentiam nouimus, minus in eis ista noscentibus sententiam pro dissensione baptismi de beato Cypriano, a sancto Augustino collaudatam sepenumero, in libro  secundo de baptismo  positam 3 proposuimus. »Quomodo enim, inquit, potuit ista res tantis altercationum nebulis inuoluta ad plenarii concilii luculentam illustrationem confirmationemque perduci, nisi primo diutius per orbis terrarum regiones multis hinc atque hinc disputationibus et collationibus episcoporum pertractata constaret? Hoc autem facit sanitas pacis, ut cum diutius aliqua obscuriora queruntur, et propter inueniendi difficultatem diuersas pariunt in fraterna disceptatione sententias, donec ad uerum liquidum perueniatur, uinculum permaneat unitatis, ne in parte precisa remaneat insanabile uulnus erroris. Et ideo plerumque doctioribus minus aliquid reuelatur, ut eorum patiens et humilis caritas, in qua fructus maior  est, comprobetur, uel quomodo teneant unitatem cum in rebus obscurioribus diuersa sentiunt, uel quomodo accipiant ueritatem cum contra id quod sentiebant declaratum esse cognoscunt.«

Sciebant namque iidem uenerabiles catholici et docti uiri, quia in multis regionibus ac prouinciis hec pestifera erat recommota doctrina. Et ideo silentium in suis prouinciis imponere tam facile sicut forte poterant noluerunt errori, donec ad plurimorum notitiam peruenta plurimorum iudicio questio sopiretur: quia ut dicit sanctus Celestinus in epistola ad Nestorium directa , »Omnes debent nosse quod agitur, quoties omnium causa tractatur,« uidelicet ut cum omnium in unius propositione fuerit diffinita consultatio, cunctorum ualeat  ad omnes emanare solutio. Hec eadem namque capitula, sicut facile reminisci potestis, ante triennium nobis in uilla Rothomagensis episcopii, que Nielfa dicitur, quando in excubiis contra Nortmannorum infestationem degebamus, sub titulo quasi in ualentina synodo conscripta fuerint, anno Incarnationis Dominice 855, sub Lothario imperatore dedistis, ut ad illa que nobis uiderentur catholice ex orthodoxorum magisterio responderemus: cum aliis quorumcunque scriptis que hinc ad uestram notitiam peruenere: quorum quedam scripta recepimus, sed ea publicare noluimus, solliciti seruare unitatem spiritus in uinculo pacis : donec cum eis qui uobis illa transmiserant familiari  colloqueremur sermone, et eos si aliquo modo ualeremus ab hac praua intentione ad catholice fidei unitatem cooperante Domino reuocaremus. Sed quia partim occupationibus prepediti, partim autem in fraternis suasionibus minus quam necesse fuerat obauditi, eos quos monere disposuimus a sua intentione reuocare nequiuimus: inde quia, sicut dicit Apostolus, Quorumdam hominum peccata manifesta sunt, precedentia ad iudicium; quosdam autem et subsequuntur. Similiter et facta bona manifesta sunt, et que aliter se habent, abscondi non possunt , adeo quorumdam excreuit dissensio, ut hec dissonantia ad uestram perueniret notitiam, et synodali decreto, pro zelo fidei et unanimitatis amore, antequam hec nobis perscrutanda committeretis,  quatuor capitula episcopali 4 diffinitione uobis de catholicorum Patrum dictis colligi, et singulorum exigeretis manibus roborari. Postea uero et quorumdam ex his qui eisdem capitulis subscripserant, et aliorum etiam intantum est accumulata uecordia, ut necesse foret et iussionis uestre instantia, et exsecutionis nostre obedientia, hinc eorum quos premisimus scriptis et propositionibus litterali officio respondere. Inter que et his capitulis, que nobis nuper dedistis, pro nostri ingenioli capacitate, sub dubietate tamen respondimus: quia non credidimus ut fratres et cepiscopi nostri contra regulas ecclesiasticas aduersum nos talia debuissent conscribere: presertim cum non ignorarent Dominicis institutionibus et legibus sancto Spiritu promulgatis prefixum  esse, qualiter si in sepefatis capitis fidei obloqueremur, nos compellare, et tunc synodali iudicio nos nostrasque sententias a sua debuissent communione explodere. Nunc uero, quia certi sumus, cuius compositioni debemus de sepenominatis questionibus respondere, seruatis relationum absolutionibus contra eos quibus a uestra dominatione pro imposito nobis ministerio iussi sumus reddere rationem, contra hec tantum capitula, quantum ex nobis est cum omnibus pacem habentes, ex sanctarum Scripturarum auctoritate, et catholicorum Patrum sententiis, simpliciter respondere curabimus; ut cui forte omnia illa legere non licuerit, uel non libuerit, hic compendiosas pro tempore capitulorum responsiones inueniat: quas furatis horulis a diuersis  occupationum distensionibus, qui cogitationum ferias non habemus, sicut de sententiis sanctorum Patrum accepimus, ne torpore uel inobedientia a uestra denotaremur Christiana deuotione, committere schedulis tumultuario sermone studuimus: quoniam in prefatis relationibus prouocati multiplicibus multiplicium illationibus, multipliciter multiplicibusque collationibus, non sine sicut scimus et confitemur lectoris tedio, sensu sed tamen catholico, in tribus libris lacinioso sermone respondere sategimus. Sed in hoc maxime benigno lectori nos satisfacere autumamus, quia singulorum singulas semper ponentes sententias, singulariter ad obiecta et resistentia fidei respondere studuimus.  Et uel in hoc solo deuotum quemque lectorem nobis conciliari confidimus, quia cum ex sua mente nostrum laborem perpenderit, nos apud se excusatos habebit. Quis uero sit istorum capitulorum compositor, cui quasi a nouo cogimur respondere, ipse se prodet cum necessario urgebitur ad lucem ueritatis uenire: quia operator tenebrosorum operum, inter que ab apostolo et hereses describuntur, odit lucem et non uenit ad lucem, ut non arguantur opera eius: omnis uero qui bona agit, inter que bona ab Apostolo et fides connumeratur, uenit ad lucem, ut manifestentur opera eius, quia in Deo sunt facta. Sed et ille quicunque est, si ad lucem uenerit, et ueritati ex corde consenserit, esse filius lucis poterit. 5 Si autem et pertinaciter contradixerit  ueritati, ipse infidelitate sua et contentionis sue uecordia, heretici sibi nomen imponet: quia non statim est hereticum quod ignoranter a fide sentitur diuersum si non fiat pertinaci contentione hereticum.



CAPUT PRIMUM. Quando, et ubi, et unde hec Predestinatiana heresis primum exorta fuerit, et per quos ac qualiter reuicta atque compressa exstiterit.

Nunc iam dicendum censuimus quando, et ubi, et qua occasione hec heresis orta primum exstiterit. Ante quadringentos circiter triginta et eo amplius annos hec heresis est exorta tempore Theodosii et ualentiniani imperatorum, sub presulatu sancti Celestim, per idem tempus quando et Nestoriana heresis  apud Grecos in Constantinopoli ciuitate auctore Nestorio ebulliuit, sancti Augustini temporalis uite termino imminente, sicut Prosper in Chronica sua demonstrat, dicens: »Theodosio XI et ualentiniano consulibus: et ad locum, Nestorius Constantinopolitanus episcopus nouum Ecclesiis molitur errorem inducere. Et item: Theodosio XIII, et ualentiniano III, Augustinus episcopus per omnia excellentissimus moritur u Kal. Septembris, libris Iuliani inter impetus obsidentium Wandalorum in ipso dierum suorum fine respondens, et gloriose in defensione gratie Christiane perseuerans.« Et Beda in Chronica sua: »Theodosius, inquit, minor, Arcadii filius, annos uiginti sex regnauit. ualentinianus iunior, Constantii filius, Rauenne imperator creatur.«  Et post paululum: »Sed beatus Augustinus Hipponensis episcopus, et omnium doctor eximius Ecclesiarum, ne ciuitatis sue ruinam uideret, tertio obsidionis eius mense migrauit ad Dominum u Kal. Septembris, cum uixisset annos septuaginta sex, in clericatu autem annos ferme quadraginta complesset.« Qui beatus Augustinus in ipso dierum suorum fine librum de Heresibus, inter responsiones predictorum librorum Iuliani, quorum Prosper fecerat mentionem, ad Quoduultdeum diaconum scripsit, sicut ipse in epistola ad predictum diaconum ita commemorat: »Cum mihi, inquiens, hec scribendi offerretur occasio per Fusalensem presbyterum, quem commendo caritati tue, relegi epistolam  tuam, in qua petis ut de heresibus, que oriri potuerunt ex quo Domini in carne nuntiari cepit aduentus, aliquid scriberem. Hoc autem feci, ut uiderem utrum iam deberem ipsum opus aggredi, et inde tibi aliquid mittere, ubi considerares tanto esse difficilius quanto uis esse breuius. Sed ne hoc quidem potui, talibus curis superuenientibus impeditus, a quibus omnino dissimulare non 6 possem. Nam me et ab eo quod habebam in manibus auerterunt: hoc autem est, ubi respondeo libris Iuliani, quos octo edidit post illos quatuor quibus ante respondi. Hos enim cum Rome accepisset frater Alypius, nondum omnes descirpserat, cum oblatam occasionem noluit preterire, per quam mihi quinque transmisit, promittens alios tres cito se esse missurum,  et multum instans ne responde redifferrem. Cuius instantia coactus sum remissius semper agere quod agebam, ut opera utrique non deessem, uni diebus alteri noctibus, quantum mihi ab aliis occupationibus hinc atque hinc uenire non desistentibus parceretur. Agebam uero rem plurimum necessariam nam retractabam opuscula mea, et si quid in eis me offenderet, uel alios offendere posset, partim reprehendendo, partim defendendo, quod legi posset et deberet operabat. Et duo uolumina iam absolueram, retractatis omnibus libris meis, quorum numerum nesciebam, eosque ducentos triginta et duos esse cognoui. Restabant epistole, et tractatus populares quos Greci Homilias uocant.« Isti autem libri Iuliani, sicut manifestum est, non sunt illi, quos in  libris Retractationum commemorat.

Sed et de heresibus octoginta et octo isdem doctor mirificus Augustinus conscripsit, quibus nouissimam heresim Pelagianam subiunxit. Inde Gennadius Massiliensis sacerdos ualde doctus, qui et de uiris illustribus scripsit, ab eo loco incipiens ubi sanctus Hieronymus memorie scriptorum illustrium finem imposuit, et ad sua usque tempora scriptores famosos cum debita laude commemorauit, hanc Predestinatianam nonagesimam heresim secte Pelagiane supposuit, dicens: »Sunt, inquit, qui dicunt quod Deus non omnes homines ad hoc creet, ut omnes saluentur, sed ut multitudine hominum ornetur mundus,« et reliqua que prosequitur, que in processu monstrabimus. Deinde nonagesimam  primam Nestorianam ponit, sicque Eutychianam, et post hanc Timotheanam. Sed et Hyginus, catalogum describens hereseon, octogesimam et nonam heresim Nestorianam ponit, et nonagesimam istam Prede: stinatianam, cum libello ab eisdem Predestinatianis composito, ita dicens: »Nonagesima heresis, inquit, quam in prefatione nostra diximus de nomine Augustini episcopi esse mentitam, Predestinatianorum nomen accepit.« Beatus etiam Augustinus in prefatione Retractationum de opusculis suis dicit: »Illud enim quod scriptum est, ex multiloquio non effugies peccatum , terret me plurimum; non quia multa scripsi, uel quia multa etiam que dictata non sunt, tamen a me dicta conscripta suntabsit  enim ut multiloquio deputetur, quando necessaria dicuntur, quantalibet sermonum multitudine dicantur. Sed istam sententiam Scripture sancte propterea timeo, quia de tam multis disputationibus meis sine dubio multa colligi possunt, que si non falsa, at certe uideantur, siue etiam conuincantur 7 non necessaria.« Et paulo superius: »Neque enim quisquam, nisi impudens, ideo quia mea errata reprehendo me reprehendere audebit. Sed si dicit non ea debuisse a me dici que postea mihi etiam displicerent, uerum dicit et mecum facit. Eorum quippe reprehensor est, quorum et ego sum. Neque enim ea reprehendere deberem, si dicere debuissem.«

Nam et in Africanis et in Gallicis regionibus hec  primum heresis cepit exordium adhuc in uita beati Augustini. Unde et ipse ad ualentinum et cum illo monachos librum scripsit de Correptione et Gratia, sicut Prosper in epistola sua ad eumdem Augustinum directa demonstrat, dicens: »Multi, inquit, seruorum Christi, qui in Massiliensi urbe consistunt, in sanctitatis tue scriptis, que aduersus Pelagianos hereticos condidisti, contrarium putant Patrum opinioni, et ecclesiastico sensui, quidquid in eis de uocatione electorum secundum Dei propositum disputasti. Et cum aliquandiu tarditatem suam culpare maluerint, quam non intellecta reprehendere, quidamque eorum lucidiorem super hoc atque apertiorem beatitudinis tue expositionem uoluerint postulare, euenit ex dispositione misericordie Dei, ut  cum quidam intra Africam similia mouissent, librum de Correptione et Gratia plenum diuine auctoritatis emitteres: quo in notitiam nostram insperata opportunitate delato, putauimus omnes querelas resistentium sopiendas, quia uniuersis questionibus, de quibus consulenda erat sanctitas tua, tam plene illic absoluteque responsum est, quasi hoc specialiter studueris, ut que apud nos erant turbata componeres.« Quem librum isdem beatus Augustinus in serie librorum Retractationum ultimum posuit. Qui in eorumdem prefatione dicit: »Quapropter quicunque ista lecturi sunt, non me imitentur errantem, sed in melius proficientem. Inueniet enim fortasse quomodo scribendo profecerim, quisquis opuscula mea ordine quo scripta sunt legerit. Quod ut possit, hoc opere  quantum potero curabo ut eumdem ordinem nouerit.« De quo libro et Prosper in prefata epistola precedentibus subnexuit, dicens: »Recensito autem hoc beatitudinis tue libro, sicut qui sanctam atque apostolicam doctrine tue auctoritatem antea sequebantur, intelligentiores multo instructioresque sunt facti, ita qui persuasionis sue impediebantur obscuro, aduersiores quam fuerant recesserunt. Quorum tam abrupta dissensio primum propter ipsos metuenda est, ne tam claris tamque egregiis in omnium uirtutum studio uiris spiritus Pelagiane impietatis illudat; ne simpliciores quique, apud quos horum magna est de probitatis contemplatione reuerentia, hoc tutissimum sibi estiment, quod audiant  eos quorum auctoritatem sine iudicio sequuntur asserere.« Et circa finem ipsius epistole: »Necessarium et utile est, inquit, etiam que scripta sunt scribere, ne leue existimetur quod non frequenter 8 arguitur.« Hinc et Hilarius Arelatensis episcopus ad eumdem sanctum Augustinum misit epistolam, in qua dicit: »Hec sunt itaque que Massilie uel etiam aliquibus locis in Gallia uentilantur,« et reliqua. Et item circa finem sue epistole dicit: »Libros, cum editi fuerint, quos de uniuerso opere moliris, queso habere mereamur: maxime ut per eorum auctoritatem, si qua in tuis displicent, a dignitate tui nominis iam non trepidi sequestremur.«

Unde et sanctus Augustinus duos libros, alterum  de Predestinatione sanctorum, alterum de Bono perseuerantie, ad prefatos episcopos, Prosperum scilicet et Hilarium scripsit. In quibus libris, sicut sibi uisum fuerat, nomen predestinationis, quo antea in aliis suis libris indifferenter usus fuerat, proprie posuit, sicut et in libro de Correptione et Gratia diffinitiue correxit. In quibus etiam et horum nouorum hereticorum facit crebrius mentionem, uti qui legit agnoscit, et nos breuiter lectoris presentamus obtutibus. Ait enim in libro de Bono perseuerantie : »Porro si hec ita Deum nouerant dare, ut non ignorarent eum daturum se esse prescisse, et quibus daturus esset non potuisse nescire; procul dubio nouerant predestinationem, quam per apostolos predicatam contra nouos hereticos operosius  diligentiusque defendimus.« Et item : »Quid autem cegit loca Scripturarum, in quibus predestinatio commendata est, copiosius et enucleatius isto nostro labore defendi, nisi quod Pelagiani dicunt gratiam Dei secundum merita nostra dari?« et reliqua. Et iterum : »De hac enim re, quam nunc aduersus nouos hereticos non commemorare tantum, sed plane tueri et defensare compellimur; et item: Que nunc contra nouos hereticos cura diligentiore defenditur; et item: Ac per hoc predestinationis huius fidem, que contra nouos hereticos noua sollicitudine nunc defenditur, nunquam Ecclesia Christi non habuit.« Sunt et qui dicant, quia nomen predestinationis non aliter, nisi sicut in aliis suis libris posuerat, beatus Augustinus  retractare uoluerit. Unde sciant quia post omnes libros suos, quos in libris Retractationum commemorat, istos duos libros conscripsit, quos loco retractationis composuit. In quibus nichilominus de eisdem Retractationum libris memoriam facit, sicut facile lector agnoscit. Ait enim in libro de Predestinatione sanctorum : »De hoc primo duorum illorum libro in secundo Retractationum primum locutus sum.« Et item in libro de Bono perseuerantie : »Denique in primo Retractationum libro, quod opus meum nondum legistis, cum ad eosdem libros retractandos uenissem,« et reliqua. Et in libro Hypomnesticon ab emulis se calumniatum fuisse demonstrat, dicens : »Credere  nos quippe uel predicare suggillatis, quia cum lege Dei et prophetis, cum Euangelio Christi eiusque apostolis, predestinationem dicimus, eo quod Deus quosdam hominum sic predestinet ad uitam regni celorum, ut si 9 nolint orare et ieiunare, aut in omni opere diuino uigiles esse, eos omnino perire non posse.« Et paulo post: »Non miramur uos de nobis, id est homines de hominibus, falsa posse confingere, cum uideamus uos sic a diabolo esse fascinatos, ut Scripturas sanctas et ueridicas ad uoluntatis uestre intellectum mutare nitamini,« et reliqua que diserte prosequitur.

De quo uidelicet Hypomnesticon libro, quidam contendunt quod eum sanctus Augustinus non composuerit, quoniam illorum erroribus manifestissime  contradicit: dicentes quia sanctus episcopus, qui omnium librorum illius nomina in indice conscripta uite ipsius subiunxerit, illum non adnotauerit. Unde sciendum est, quia plures illius libros habemus, qui in eodem indiculo non habentur: sicut est de Disciplina Christiana, excepto etiam illo qui titulatur de Doctrina Christiana. Sed et de Predestinatione gratie, et de Heresibus ad Quoduultdeum diaconum, et de unitate Trinitatis, et librum de Penitentia, quem commemorat in epistola ad Consentium monachum , et librum qui titulatur de uerbis Domini, et alios quos commemorare superfluum ducimus: cum idem ipse sanctus Augustinus in fine Retractationum dicat: »Hec opera nongenta et tria in libris ducentis  triginta duobus me dictasse recolui, quando hec retractaui, utrum aliquos adhuc essem dictaturus ignorans. Atque ipsam eorum retractationem in libris duobus edidi, urgentibus fratribus, antequam epistolas atque sermones ad populum, alios dictatos, alios a me dictos, retractare cepissem.« Et isdem sanctus episcopus, qui indicem librorum illius siue epistolarum conscripsit, in fine ipsius indiculi subiungat dicens: »Fiunt, inquit, simul quos memoratus sanctus Augustinus Spiritu diuino actus in sancta Ecclesia catholica ad instructionem animarum fecit libros, tractatus, epistolas, mille et triginta, excepto qui numerari non possunt, quia nec numerum designauit ipsorum.« Ipse sanctus episcopus, qui illa descripsit, numerari non posse tractatus  et epistolas illius dixit, et quidam omnium librorum siue epistolarum eius numerum diligentissime in fine ipsius Scripture eumdem sanctum episcopum subiunxisse testantur: cum possint et ipsi uidere in eodem indiculo si conscripti sunt libri isti de Predestinatione sanctorum, ac Bono perseuerantie, quos sancti Augustini esse nemo denegare aut uolet aut ualet. De quibus etiam contendere quosdam audiuimus, qui eosdem beati Augustini libros intelligenter non legerant, quod de illis scriptum sit in indiculo, Responsio obiectis Hilarii liber I, cum sine aliqua contentione falsum esse ualeat demonstrari ab his qui eosdem libros noscuntur habere, quia et ille Hilarius, cui  est in uno libro responsum, monachus fuit Syracusanus, iste autem Hilarius exstitit Arelatensis episcopus, cui simul cum Prospero istos quos nunc memoramus libros rescripsit. Si quis tamen eosdem libros non habet, uideat in collectione uenerabilis 10 Bede presbyteri de opusculis sancti Augustini super apostolum, et ibi discere poterit quod antea ignorauit. Sancti nichilominus episcopi Africe prouincie ita eorumdem librorum in synodica sua epistola faciunt mentionem dicentes: »Dei gratia plurimum amplectendis sanctis fratribus, Ioanni presbytero et archimandrite, et uenerio diacono, et fidelibus uiris quorum in uestra epistola subscriptio continetur, Datianus, Fortunatus, Bethus, uictor, Scholasticus, Orontius, uindicianus, uictor,  Ianuarius, uictorianus, Pontius, Quoduultdeus, famuli Christi in Domino salutem.« Et in eadem ad locum: »Libros sancti Augustini, quos ad Prosperum et Hilarium scripsit, memoratis fratribus legendos ingerite: quorum mentionem beate memorie Hormisda, sedis apostolice gloriosus antistes in epistola, quam consulenti se sancto fratri consacerdotique nostro Possessori scripsit, cum magno preconio catholice laudis inseruit; cuius hec uerba sunt : De arbitrio tamen libero et gratia Dei quid Romana, hoc est catholica sequatur et seruet Ecclesia, licet in uariis libris beati Augustini, et maxime ad Hilarium et Prosperum abunde possit agnosci, tamen et in scriniis ecclesiasticis expressa capitula continentur.« Et in eadem  epistola prefati sancti episcopi ipsa beati Augustini uerba de supradicto Hupomnesticon libro ex responsione tertie questionis ad reuincendos ponunt hereticos. Et ipse beatus Augustinus in libro ad Dulcitium de octo questionibus, quas ei scripto soluit reuertens a Carthagine, commemorans libros suos in quibus de eisdem questionibus scripserat, ita ad finem ipsius operis de eodem Hypomnesticon libro commemorat dicens: »Addere etiam hoc quam maxime huic operi oportet, ut uestra calumnia, quam nobis obiicere soletis, per illuminationem gratie Saluatoris reuincatur, imo confutetur, et nostre fidei integritas comprobetur. Credere nos quippe uel predicare suggillatis, quia cum lege Dei et prophetis, cum Euangelio Christi eiusque apostolis  predestinationem dicimus,« et reliqua que ibi lector ex integro cum sexte questionis solutione de Hypomnesticon libro inueniet. Similiter et de libro qui sub nomine sancti Hieronymi intitulatur de Induratione cordis Pharaonis, quia eorum sensui contradicit, magnopere satagunt non esse ipsius. Sed nichil eis proficit si eum reiiciunt, quoniam isdem sanctus Hieronymus, et ceteri Doctores catholici, eodem sensu eos male sentire conuincunt, quo et idem liber illorum exurit zizania.

De reprehensione nichilominus sua, unde premisimus, contra obtrectatores suos isdem in fine libri de Bono perseuerantie dicit: »Qui uero me errare existimant, etiam atque etiam diligenter que sunt  dicta considerent, ne fortassis ipsi errent.« Beatus siquidem Celestinus hoc in epistola decretali ad uenerium et ceteros Gallicanos episcopos etiam post obitum illius demonstrat  dicens: »uitentur huiusmodi qui laborant 11 per terras aliud quam ille noster iussit agricola seminare. Nec tamen mirari possumus, si hec erga uiuentes hi nunc tentare audent, qui nituntur etiam quiescentium fratrum memoriam dissipare. Augustinum sancte recordationis uirum pro uita sua atque meritis in nostra communione semper habuimus, nec unquam hunc sinistre suspicionis saltem rumor aspersit: quem tante scientie olim fuisse meminimus, ut inter magistros optimos etiam a meis semper decessoribus haberetur. Bene ergo de eo omnes in commune senserunt,  utpote qui ubique cunctis et amori fuerit et honori. Unde resistatur talibus quos male crescere uidemus. Nefas est hec pati religiosas animas, quarum afflictatione, quia membra nostra sunt, nos quoque conuenit macerari: quamuis maneat hos beatitudo promissa, quicunque probantur persecutionem propter iustitiam sustinere: quibus quid promittat Dominus in futurum sequens sermo declarat. Non est agentium causa solorum, quando uniuersalis Ecclesia quacunque nouitate pulsatur. Intelligamus hec ipsa uobis que nobis non placent displicere: quod ita demum probare poterimus, si imposito improbis silentio de tali re in posterum querela cessabit.« Sanctus quoque Prosper hinc in epistola ad Rufinum ita dicit: »Has, inquiens, uersutias, quibus  se filii tenebrarum in similitudinem filiorum lucis transfigurare uoluerunt, cum et Orientalium episcoporum iudicia, et apostolice sedis auctoritas, et Africanorum conciliorum uigilantia deprehenderit, beatissimus quoque Augustinus, precipua utique in hoc tempore portio Domini sacerdotum, copiose et pulchre in multis uoluminum disputationibus destruxit: utpote inter multa Dei dona, quibus illum abundantissime spiritus ueritatis impleuit, habens etiam hanc scientie et sapientie ex Dei caritate uirtutem, ut non solum istam adhuc in suis detruncationibus palpitantem, sed etiam multas prius hereses inuicto uerbi gladio debellaret. Cui inter tot certaminum palmas, inter tot triumphorum coronas, ad illuminationem Ecclesie, et ad gloriam Christi  qua ipse illustratus est perfulgenti, quidam nostrorum, quod de ipsis multum dolendum est, occultis sed non incognitis susurrationibus obloquuntur: et prout sibi obnoxias aliquorum aures opportunasque repererint, scripta eius quibus error Pelagianorum impugnatur infamant, dicentes eum liberum arbitrium penitus submouere, et sub gratie nomine necessitatem predicare fatalem; adiicientes etiam duas illum humani generis massas et duas credi uelle naturas, ut scilicet tante pietatis uiro Paganorum et Manicheorum ascribatur impietas. Que si uera sunt, cur ipsi tam negligentes ne dicam impii sunt, ut tam abruptam perniciem ab Ecclesia non repellant, tam insanis predicationibus non resistant, nec saltem  aliquibus scriptis eum a quo talis emanat doctrina conueniant? Magna enim gloria sua humano generi consuluerint, si Augustinum ab errore reuocauerint. Nisi forte 12 modesti homines, nouique censores, magnorum prius meritorum seni honorabiliter ac misericorditer parcunt, et securi quia libros eius nemo usquam recipiat conquiescunt. Atqui nouerint, imo nouerunt, non solum Romanam, Africanamque Ecclesiam, ei per omnes mundi partes uniuersos promissionis filios, cum doctrina huius uiri sicut in tota fide ita in gratie confessione congruere: sed etiam in his ipsis locis, in quibus aduersus eum querimonia concitatur, esse propitio Deo plurimos, qui ad perceptionem euangelice apostoliceque doctrine saluberrimis eius disputationibus imbuuntur,  et quotidie in membris corporis Christi in quantum ea ipse multiplicat dilatantur.«

Et item idem Prosper in libro quem edidit contra Cassiani quondam abbatis librum, qui prenotatur de Protectione Dei, de reprehensoribus librorum sancti Augustini, scilicet de Correptione et Gratia, de Predestinatione sanctorum, ac Bono perseuerantie, quos circa finem ediderat, ita post laudem beati Augustini a Celestino prolatam dicit: »Contra istam clarissime laudationis tubam, contra istam sacratissimi testimonii dignitatem, audet quisquam maligne interpretationis murmur emittere, et perspicue sincerissimeque sententie nubem oblique ambiguitatis obtendere? ut scilicet, quia in epistola pape librorum, pro quibus actum est, non expressus  est titulus, hinc eos appareat non probatos, et istam in sanctum Augustinum laudationem pro anteriorum scriptorum meritis fuisse collatam.« Et post aliquanta: »Apostolica enim sedes quod a precognitis sibi non discrepat cum precognitis probat, et quod iudicio iungit laude non diuidit. Qui ergo hos proxime editos libros refutant, anterioribus acquiescant, et iis que pro gratia Christiana prius sunt scripta consentiant. Sed non faciunt. Sciunt enim omnia Pelagianis esse contraria, et nichil sibi posse competere ad consequentium resolutionem, si confiteantur in precedentibus consistere ueritatem. Igitur huiusmodi hominum prauitati non tam disputationum studio, quam auctoritatum priuilegio resistendum est: ut de prostrati dudum dogmatis corpore  nullum membrum sinatur assurgere: quia notum est ita se falsitatis istius habere uersutias, ut si ei liceat, pretenta correctionis imagine, aliquod sibi fauentium radicis sue germen excipere, totam se possit in exigua sui parte reparare. Ubi enim non aliud habet summa quam portio, non est deuotionis dedisse prope totum, sed fraudis restituisse uel minimum. Quod ne hypocritarum obtineatur insidiis, confidimus Domini protectione prestandum, ut quod operatus est in Innocentio, Zosimo, Bonifacio, Celestino, operetur et in Xysto, et in custodia Dominici gregis hec sit pars glorie huic reseruata pastori, ut sicut illi lupos abegere manifestos, ita hic depellat occultos: illo auribus suis doctissimi senis insonante  sermone, quo collaborantem secum hortatus est dicens: Sunt enim quidam qui iustissime 13 damnatas impietates adhuc liberius defendendas putant, et sunt qui occultius penetrant domos, et quod in aperto clamare iam metuunt, in secreto seminare non quiescunt. Sunt autem qui omnino siluerunt magno timore compressi, sed adhuc corde retinentes quod ore iam proferre non audent. Qui tamen esse fratribus possunt ex priore ipsius dogmatis defensione notissimi. Proinde alii seuerius sunt cercendi, alii uigilantius uestigandi, alii tractandi quidem lenius, sed non segnius sunt docendi, ut si non timentur ne perdant, non tamen negligantur ne pereant. Sufficienter ut arbitror demonstratum est reprehensores sancti Augustini et uana  obiicere, et recta impugnare, et praua defendere, peremptorumque armis intestinum bellum mouentes, dictis diuinis atque humanis constitutionibus rebellare. Quorum tamen, dum adhuc non sunt a fraterna societate diuisi, toleranda magis est intentio quam desperanda correctio: ut donec Dominus per Ecclesie principes, et legitimos iudiciorum suorum ministros, hec que per paucorum superbiam et quorumdam imperitiam sunt turbata, componat, nobis, Deo adiuuante, sit studium, quieta modestaque patientia odiis dilectionem reddere, et ineptorum uitare conflictus: ueritatem non deserere, nec cum falsitate certare, semperque a Deo petere, ut in omnibus cogitationibus, in omnibus uoluntatibus, in omnibus sermonibus aque actionibus nostris, ipse  teneat primatum qui se dixit esse principium; quoniam ex ipso, et per ipsum, et in ipso sunt omnia, ipsi gloria in secula. Amen.« Et item Prosper Camillo et Theodoro Ianuensium presbyteris scribens: »In libris, inquit, beate memorie Augustini episcopi, quorum titulus est de Predestinatione sanctorum, quedam sanctitatem uestram uel insolita aut minus clara mouerunt, que ad humilitatem meam de contextu disputationis excerpta misistis, ut quo intellectu quoue iudicio ea acciperem nosceretis,« et reliqua. Et item in libro qui titulatur de Ingratis contra Pelagianos, aliosque hereticos, quorum ibidem nomina designantur:

Contra Augustinum narratur serpere quidam
    Scriptor, quem dudum liuor adussit edax.
Inter multa suis que tradidit heresiarches,
Quod cognoscis, ait, naturam, que bona facta est,
Nullis cum uitiis in quoquam omnino creari,
Nec cuiquam primi culpam nocuisse parentis,
Et quoniam tales nascantur nunc quoque, qualis
Ille fuit nostri generis pater ante reatum;
Posse hominem sine peccato decurrere uitam,
Si uelit, ut potuit nullo delinquere primus
Libertate sua. Nempe hec damnata fateris
Conciliis, mundique manu. Connectit et illud
14 Idem auctor, quod lex ita sanctos miserit olim
Celorum in regnum, sicut nunc gratia mittit.
Hoc quoque iudicio sancto scis esse peremptum.
Obiectum est aliud ipsum dixisse magistrum,
Quod meritis hominum tribuatur gratia Christi,
Quantum quisque Dei donis se fecerit aptum.
Sed nimis aduersum hoc fidei nimiumque repugnans
Esse uidens, dixit se non ita credere, et illos
Damnari dignos, quorum mens ista teneret,

uerum et in Prefatione obiectionum atque responsionum  contra Gallos praue sentientes hoc idem demonstrat dicens: »Doctrinam, inquit, quam sancte memorie Augustinus episcopus contra Pelagianos, inimicos gratie Christi et liberi arbitrii decomptores, per multos annos apostolice asseruit, litterisque mandauit, quibusdam uisum est aut non intelligendi, aut intelligi eam nolendo reprehendere, et hoc quasi compendium cognitionis his qui iudicio eorum ducebantur afferre, ut que in libris predicti uiri damnabilia se reperisse iactabant, breuium capitulorum indiculis publicarent, talique commento et detestationem eius quem impeterent obtinerent, et ab his que infamassent curam exterriti lectoris auerterent. Ne ergo hanc persuasionem temere quis recipiat, et talem putet sensum scriptis catholici inesse doctoris,  qualem eum qui frustra calumniantur ostentant, singulis capitulis, que damnationis titulo prenotarunt, breui et absoluta professione respondeo: in nullo recedens a tramite earum diffinitionum, que in sancti uiri disputationibus continentur: ut facile uel tenuis diligentie aduertat inspector, quam iniustis opprobriis catholici predicatoris memoria carpatur, et in quod peccatum cadant qui aliena instigatione commoti scriptorem celeberrimi nominis promptius habeant culpare quam nosse.«

Hec autem, que prolata sunt a sancto Celestino et beato Prospero in redargutione et compressione ex uerbis beati Augustini huius noue hereseos, acta sunt post obitum ipsius doctissimi et catholici uiri, secundo anno postquam ipse obiit. Et congregata,  sicut Prosper in Chronica sua demonstrat, apud Ephesum plus ducentorum synodo sacerdotum, Nestorius cum heresi nominis sui, et cum multis Pelagianis, qui cognatum errori suo iuuabant dogma, damnatur. Sed et sanctus Liberatus, archidiaconus Ecclesie Carthaginis regionis sexte, in Breuiario cause Nestorianorum et Eutychianorum collecto ita ad locum dicit : »Cyrillus uero per Posidonium diaconum suum retulit de Nestorio pape Celestino, et quid Constantinopoli ageretur ei per epistolam suam allegauit.« Et post aliquanta : »Imperator sacram et beato Augustino Hipponeregiensi episcopo per Ebagnium Magistrianum scripsit, ut ipsi concilio 15 prestaret sui presentiam: qui Ebagnius ueniens Carthaginem magnam,  audiuit a Capreolo ipsius urbis antistite beatum Augustinum ex hoc mundo migrasse ad Dominum, acceptisque ab eo ad imperatorem litteris loquentibus de obitu beati Augustini, Constantinopolim unde uenerat rediit. Porro Capreolus archiepiscopus propter impetus Wandalorum, Africanas regiones obsidentium, uniuersale concilium congregare non ualens, uessulam diaconum suum misit Ephesum ad concilium legatum. Celestinus uero papa Romanus scripsit Nestorio increpationis epistolam,« et sequentia. Sed et memorata epistola Capreoli, que a nobis et a multis habetur, hec ita se habere testatur, sicut legentibus narratio ipsa confirmat. Contra quam heresim uenerande memorie  Augustinus, sicut contra alias solitus erat, morte preuentus speciali labore nequiuit confligere. Forte etiam quia pro certo ad suam non peruenit notitiam: quam si euidenter agnouisset, credi potest de ipsius feruoris zelo erga fidei sinceritatem, quia non omitteret quin contra illam scribere procuraret: sicut et contra istam, que apud Gallos excitata per Prosperum et Hilarium sibi innotuit, et antea in Africanis regionibus commotam non ignorauit, cuique nomen quod postea accepit non indidit, quia in suo tempore compressa pleniter non obmutuit. Sed post obitum illius, auctoritate apostolice sedis, per beatum Celestinum, instantia sancti Prosperi, ex delegatione ipsius sancte uniuersalis Ecclesie, uerbis prefati uenerabilis Augustini  synodali censura est redarguta, conuicta, atque sopita, ueluti suprascriptus beatus Celestinus in memorata epistola demonstrat dicens : »Dilectissimis fratribus uenerio, Marino, Leontio, Ausonio, Archadio, Filtanio, et ceteris Galliarum episcopis Celestinus.« Et ad locum: »Filii nostri presentes Prosper et Hilarius, quorum circa Deum nostrum sollicitudo laudanda est, tantum nescio quibus presbyteris illic licere, qui dissensioni ecclesiarum studeant, sunt apud nos prosecuti, ut indisciplinatas questiones uocantes in medium, pertinaciter eos dicant predicare aduersantia ueritati. Sed uestre dilectioni hoc iustius imputamus quando illi supra uos habent copiam disputandi.« Et item: »Habetote, fratres karissimi, pro catholice plebis  pace tractatum: sciant se, si tamen censentur presbyterii dignitate, uobis esse subiectos; sciant omnes qui male docent, quod sibi discere magis competat quam docere. Nam quid in ecclesiis uos agitis, si illi summam teneant predicandi?«

Ad cuius iussionem predicti Galliarum episcopi synodum habuerunt, et huiusmodi praue sentientes, aut resipiscentes pietate ecclesiastica regulariter receperunt, aut in sua uecordia et prauis sensibus persistentes episcopali atque catholica et apostolica auctoritate a consortio fidelium segregauerunt, sicut epistola amicalis 16 Fausti ad Lucidum presbyterum, et libellus eiusdem presbyteri Lucidi in synodo porrectus episcopis aperte demonstrat: que utraque, et epistolam scilicet et correctionis libellum,  ad demonstrandum rei euidens documentum, quia non querimus de mendacio astruere ueritatem hic inserere necessarium duximus.


Epistola Fausti ad Lucidum presbyterum.

»Domino deuinctissimo, et mihi speciali affectu uenerando et suscipiendo fratri, Lucido presbytero Faustus. Grandis caritas est parum cauti fratris errorem per Dei gratiam et adiutorium magis uelle curare, quam sicut summi antistites meditantur ab unitate suspendere. Quid possum de hoc sensu sicut uis cum unanimitate tua per litteras loqui, cum te presens multa et blanda et humili collocutione nunquam potuerim ad uiam ueritatis attrahere?  Loquentes ergo de Dei gratia et obedientia hominis, id omni modo statuere debemus, ut neque proni in sinistram, neque importuni in dexteram, regia magis gradiamur uia. Illud autem uenerationem tuam dixisse miratus sum, quod nullus unquam sub religiosa professione contra catholicam fidem uel scripserit uel predicauerit, eum plurimi multiplices et profanos errores suos etiam scriptorum monumentis crediderint inserendos, qui tamen Christiano nomine gloriabantur. Breuiter ergo dicam, quantum cum absente loqui possum, quid sentire cum catholica Ecclesia debeas. Id est ut cum gratia Domini operationem baptizati famuli semper adiungas, ad eum qui predestinationem excluso labore hominis asserit cum Pelagii dogmate detesteris. Anathema  ergo illi, qui inter reliquas Pelagii impietates hominem sine peccato nasci, et per solum laborem posse saluari, damnanda presumptione contenderit, et qui eum sine gratia Dei liberari posse crediderit. Item anathema illi, qui hominem cum fideli confessione solemniter baptizatum et asserentem catholicam fidem, et postmodum per diuersa mundi huius oblectamenta et tentamenta prolapsum, in Adam et originale peccatum periisse asseruerit. Item anathema illi, qui per Dei prescientiam hominem deprimi in mortem dixerit. Item anathema illi, qui dixerit illum qui periit non accepisse ut saluus esse posset. Item anathema illi, qui dixerit quod uas in contumeliam non possit assurgere, ut sit uas in honorem. Item anathema illi, qui dixerit quod Christus non  pro omnibus mortuus sit, nec omnes homines saluos esse uelit. Cum autem ad nos in Christi nomine ueneris, aut cum a sanctis sacerdotibus euocatus fueris, tunc opportuna si Dominus iusserit locis suis testimonia prof remus, quibus et que catholica sunt manifestentur, et que catholicis contraria destruantur. Nos autem per illuminationem Christi ueraciter et confidenter asserimus, et eum qui periit per culpam, saluum esse potuisse per gratiam, si gratie ipsi famuli laboris obedientiam non negasset, et eum qui per gratiam ad bone consummationis metas seruitio obsequente peruenit, cadere per desidiam et perire potuisse per culpam. Nos ergo per medium, Christo duce, gradientes, post gratiam sine qua nichil sumus  laborem officiose seruitutis asserimus: sed omni modo arrogantiam et presumptionem laboris excludimus; ut totis uiribus desudantes ne gratia in nobis euacuetur, quidquid de manu Domini susceperimus, 17 donum pronuntiemus esse non pretium, scientes laboris ipsius fructum officii rem esse, non meriti, cum Euagelista dicentes: Serui inutiles sumus; quod debuimus facere, fecimus . Hec que strictim pro epistole breuitate memorata sunt aut recipere se, aut respuere, unanimitas tua recurrente sermone respondeat. Ceterum qui hanc ueritatis mensuram gratia precedente et conatu assurgente non sequitur, dignus erit qui sacris liminibus arceatur. Ego tamen indiuiduam mihi bonitatem tuam  toto sincere benignitatis amplexu in uia retinens, intra matris Ecclesie gremium permanere repudiato hoc errore desidero; qui si cito respuatur, ignorantia fuisse uidebitur: blasphemia uero reputabitur, si pertinaciter defendatur. Grauem namque in auctorem retorquemus inuidiam, si dicamus quod ei possibilitatem capessende salutis noluerit dare qui periit: cum minime negare possimus, quod mandati preuaricatorem in iudicii sui examinatione damnabit. Qui enim non est obnoxius de suscepto, nescio quomodo possit esse de perdito: ac sic peccantes in Deum, cuius in primis incautius asseruimus gratiam, in postremis eius uidebimur impugnare iustitiam. Huius autem epistole exemplar mecum retineo, in conuentu sanctorum Antistitum,  si ita necesse fuerit, proferendum. Quam si suscipiendam putauerit fraternitas tua, aut subscriptam manu propria mox remittat, aut sequentibus scriptis omnino se improbasse respondeat. Quod si eam subscriptam, ut dixi, remittere nolueris, aperte adhuc se in errore persistere ipso silentio comprobabis, ac proinde iam necessitatem mihi facies ad personam tuam publicis conuentibus exponendam. Et ideo secundum hec que a me sunt directa rescribe, ut ea, remotis circuitionibus, aut agnoscas aut respuas. Item alia manu. Faustus exemplar epistole mee relegi et subscripsi.«


Item exemplar libelli Lucidi presbyteri.

»Dominis beatissimis et in Christo reuerentissimis  Patribus, Eufronio, uiuentio, ueriano, Paulo, Eutropio, Marcello, Claudio, Leontio, Mamerto, Auxanio, Megetio, Leontio, Croco, Ursicino, Fonteio, Patienti, Fausto, Greco, Claudio, Basilio, Pretextato, Pragmatio, uiuentio, Ioanni episcopo, Theoplasto, Iuliano, Opilioni, Leocadio, Amicali, et Licinio presbyteris, Lucidus. Correptio uestra salus publica, et sententia uestra medicina est. Unde et ego summum remedium duco, ut preteritos errores accusando excusem, et salutifera professione me diluam. Proinde iuxta predicandi recentia statuta concilii, damno uobiscum sensum illum, qui dicit laborem humane obedientie diuine gratie non esse iungendum; qui dicit post primi hominis lapsum ex toto arbitrium uoluntatis exstinctum; qui dicit quod  Christus Dominus et Saluator noster mortem non pro omnium salute susceperit; qui dicit quod prescientia Dei hominem uiolenter compellat ad mortem, uel quod Dei pereant uoluntate qui pereunt, qui dicit quod post acceptum legitime baptismum in Adam moriatur quicunque deliquerit; qui dicit alios deputatos ad mortem, alios ad uitam predestinatos; qui dicit ab Adam usque ad Christum nullos ex gentibus per primam Dei gratiam, id est per legem nature in aduentum Christi fuisse saluatos, eo quod liberum arbitrium ex omnibus in primo parente perdiderint; qui dicit patriarchas ac prophetas uel summos quosque sanctorum, etiam ante redemptionis 18 tempora, in paradisi habitatione  deguisse; qui dicit ignes et inferna non esse. Hec omnia quasi impia et sacrilegiis repleta condemno. Ita autem assero gratiam Dei, ut adnisum hominis et conatum gratie semper adiungam: et libertatem uoluntatis humane non exstinctam, sed attenuatam et infirmatam esse pronuntiem; et periclitari eum qui saluus est, et eum qui periit potuisse saluari. Christum etiam Deum ac Saluatorem nostrum, quantum pertinet ad diuitias bonitatis sue, pretium mortis pro omnibus hominibus obtulisse: et quia nullum perire uelit qui est saluator omnium hominum maxime fidelium, diues in omnibus qui inuocant illum. Et quia in tantis rebus conscientie satisfaciendum est, memini me ante dixisse quod Christus pro his tantum quos credituros presciuit aduenisset, sententias Dominicas  sequens, quibus ait: Sicut Filius hominis uenit non ministrari, sed ministrare, et animam suam redemptionem dare pro multis . Et illud: Hic est calix sanguinis mei Noui Testamenti, qui pro multis effundetur in remissionem peccatorum . uel illud Apostoli: Sicut semel statutum est hominibus mori, ita et Christus semel oblatus est ad multorum exhaurienda peccata . Nunc uero sacrorum testimoniorum auctoritate, que abunde per spatia diuinarum Scripturarum inueniuntur, et seniorum doctrine ratione patefacta, libens fateor Christum etiam pro perditis aduenisse, qui eodem nolente perierunt. Neque enim fas est circa eos solum qui uidentur esse saluati, immense diuitias bonitatis ac beneficia diuina  concludi. Nam si Christum his tantum remedia attulisse dicimus qui redempti sunt, uidebimur absoluere non redemptos, quos pro redemptione contempta constat esse puniendos. Assero etiam per rationem et ordinem seculorum alios lege gratie, alios lege Moysi, alios lege nature, quam Deus in omnium cordibus scripsit, in spe aduentus Christi fuisse saluatos: nullos tamen ex initio mundi ab originali nexu nisi intercessione sacri sanguinis absolutos. Profiteor etiam eternos ignes et infernales flammas factis capitalibus preparatas, quia perseuerantes in finem humanas culpas merito sequitur diuina sententia, quam iuste incurrunt qui hec non toto corde crediderint. Orate pro me, domini sancti et apostolici Patres. Lucidus presbyter hanc epistolam  manu propria subscripsi, et que in ea astruuntur assero, et que sunt damnata damno.«

Hec autem ideo his scriptis interponere dignum duximus, ut manifestum fiat, quia quedam isti moderni Predestinatiani dicunt, que et ueteres heretici ante dixerunt: quibus catholica et apostolica auctoritate et isti, longe post exorturi atque futuri, deuicti et predamnati fuerunt, sicut Prosper in prefato libro contra Cassiani abbatis librum edito ad locum dicit: »uenerabilis, inquiens, memorie pontifex Celestinus, cui ad catholice Ecclesie presidium multa Dominus gratie sue dona largitus est. sciens damnatis non examen iudicii, sed solum sententie remedium esse prestandum, Celestium  quasi non discussi negotii audientiam postulantem totius Italie finibus iussit extrudi. Adeo et predecessorum suorum statuta et decreta synodalia inuiolabiliter seruanda censebat, ut quod 19 semel meruerat abscidi nequaquam admitteret retractari. Nec uero segniore cura ab hoc eodem morbo Britannias liberauit: quando quosdam inimicos gratie, solum sue originis occupantes, etiam ab illo secreto exclusi Oceani, et ordinato Scottis episcopo, dum Romanam insulam studet seruare catholicam, fecit etiam barbaram Christianam. Per hunc uirum etiam Orientales Ecclesie gemina peste purgate sunt: quando Cyrillo Alexandrine urbis antistiti, gloriosissimo fidei catholice defensori, ad debellandam Nestorianam impietatem apostolico auxiliatus est  gladio, quo etiam Pelagiani, dum cognatis confederantur erroribus, iterum prosternerentur. Per hunc uirum intra Gallias istis ipsis, qui sancte memorie Augustini scripta reprehendunt, maleloquentie est adempta libertas: quando consulentium actione suscepta, et librorum qui errantibus displicebant pietate laudata, quid oporteret de eorum auctoritate sentiri sancto manifestauit eloquio, euidenter pronuntians, quantum sibi presumptionis istius nouitas displiceret, qua auderent quidam aduersus antiquos magistros insolenter insurgere, et indisciplinata calumnia predicationi ueritatis obstrepere: »Augustinum, inquiens, sancte recordationis uirum, pro uita sua atque pro meritis, in nostra semper communione habuimus,« et sequentia, sicut ex  epistola eiusdem pape supra posuimus. Quia nichilominus ex delegatione apostolice sedis hec incomposita in Gallicis regionibus composuerit, sicut et in prefata epistola Celestinus monstrauit, isdem Prosper in prefatione uincentianarum obiectionum ostendit dicens: »Quidam, inquit, Christiane ac fraterne caritatis obliti, in tantum existimationem nostram quoquo modo student ledere, ut suam se euertere nocendi cupiditate non uideant. Contexunt enim, et qualibus possunt sententiis comprehendunt, ineptissimarum quarumdam blasphemiarum prodigiosa mendacia, eaque ostendenda et ingerenda multis publice priuatimque circumferunt, asserentes talia in nostro esse sensu, qualia diabolico continentur indiculo. Que falso in nos ad suscitandam  inuidiam iactitari, facile et sufficienter subscriptione unius probaremus anathematis, nisi malignitas eorum, qui se grauari putant si de nobis bene sentiatur, ipsam subscriptionis nostre breuitatem suspectam esset habitura. Unde ne huius querele inueniretur occasio, necessarium conueniensque credidimus, ut siue ad calumniantium animos mitigandos, siue ad eos quorum auribus tale aliquid insonuit instruendos, quantum, adiuuante Domino, fieri potuerit, plene lucideque pandamus quid de peruersis definitionibus iudicemus. Propositis igitur singillatim sexdecim capitulis, sub unoquoque eorum sensus nostri et fidei, quam contra Pelagianos ex apostolice sedis auctoritate defendimus, uerba ponemus: ut  qui paululum se ad legenda hec dignati fuerint occupare, euidenter agnoscant, impiarum profanarumque opinionum nullum 20 cordibus nostris inhesisse uestigium, et blasphemias, quas perspexerint nostra professione damnari, in earumdem repertoribus censeant debere puniri.« Hec commota et compressa atque composita illis ita fuere temporibus.



CAPUT II Per quos et qualiter hec eadem heresis, ut de trunco amaritudinis spuria uitulamina, in tempore isto repullulauerit.

In hoc autem tempore quidam Gothescalcus, ex metropolis Ecclesie Rhemorum monasterio, quod Orbacis dicitur, habitu monachus, mente ferinus,  quietis impatiens, et inter suos mobilitate noxia singularis, de omnibus que peruerse tunc temporis sensa cognouerat, quatuor sibi elegit capitula, omnium pene peruersitatum illarum fetidas et cenulentas feces in se continentia, quibus simplicium et deuotorum sensus peruertere, et magistri sibi nomen usurpando, post se discipulos trahere, illisque qui ad sua uota auribus prurientes magistros sibi coaceruare decertant ualeret indebite, quoniam legitime non poterat, uita religiosa et catholica doctrina preesse. Isque quos potuit sibi complices fecit duntaxat innotesci desiderantes, qui quoniam rectis non poterant dyscolis noti fierent. Quique a monasterio irregulariter exiens, peragratis regionibus plurimis, in Moguntina ciuitate habite synodo et Rabano archiepiscopo  libellum sui erroris porrigens, damnatus cum litteris synodalibus ad Rhemorum metropolim est remissus: quarum litterarum exemplar hic inserere rationabile duximus, quod ita se habet. »Reuerentissimo fratri et consacerdoti Hincmaro archiepiscopo Rabanus seruus Christi et seruorum eius in Domino salutem. Notum sit dilectioni uestre quod quidam gyrouagus monachus nomine Gothescalc, qui se asserit sacerdotem in uestra parochia ordinatum, de Italia uenit ad nos Moguntiam, nouas superstitiones et noxiam doctrinam de predestinatione Dei introducens, et populos in errorem mittens: dicens quod predestinatio Dei sicut in bono sit ita et in malo; et tales sint in hoc mundo quidam, qui propter predestinationem Dei que eos  cogat in mortem ire, non possint ab errore et peccato se corrigere, quasi Deus eos fecisset ab initio incorrigibiles esse, et pene obnoxios in interitum ire. Hanc ergo opinionem nuper in synodo apud Moguntiam habita ab eo audientes, et incorrigibilem eum reperientes, annuente atque iubente piissimo rege nostro Ludouico, decreuimus eum cum perniciosa sua doctrina damnatum mittere ad uos; quatenus eum recludatis in uestra parochia unde primum inordinate recessit, et non sinatis eum amplius errorem docere, et seducere populum Christianum, quia iam multos seductos, ut audiui, habet, et minus deuotos erga suam salutem, qui dicunt, Quid mihi proderit laborare in seruitio Dei? quia si predestinatus  sum ad mortem, nunquam 21 illam euadam: si autem male egero, et predestinatus sum ad uitam, sine ulla dubitatione ad eternam requiem uado. Hec ergo paucis uobis scripsimus, intimantes qualem eius doctrinam reperimus: uos etiam ualebitis de ore eius quid sentit plenius audire, et quid inde agendum sit iuste decernere. Dominus omnipotens sanctitatem uestram bene ualentem, et pro nobis orantem, in eternum conseruare dignetur.« Indeque a synodali conuentu in Carisiaco palatio iterum auditus ab episcopis, et ceteris quam plurimis uiris ecclesiasticis atque religiosis, qui eidem synodo interfuerunt, uidelicet Wenilone Sennensium archiepiscopo, Hincmaro Rhemorum episcopo, Folcoino Morinensium episcopo, Teuderico Camaracensium  episcopo, Rothado Suessonice ciuitatis episcopo, Ragenario Ambianensium episcopo, Immone Nouiomagensium episcopo, Erpoino Siluanectensium episcopo, Lupo Catalaunensium episcopo, Yrminfrido Beluacensium episcopo, Pardulo Laudunensium episcopo, Teutboldo prouincie Lugdunensium et Lingonice ciuitatis episcopo, Gernobrio Turonensium prouincie episcopo, Rigboldo Rhemorum chorepiscopo, Witao Camaracensium chorepiscopo, et aliis, qui nunc Dei gratia episcopi ordinati, tunc autem iam dicte synodo cum episcopis suis secundum ecclesiasticum morem fuerunt. Wenilo scilicet, tunc cum Ragenario patre suo, nunc autem Rothomagensium archiepiscopus, Aeneas notarius sacri palatii, et modo Parisiorum episcopus,  Isaac diaconus Parduli, et nunc Lingonice ciuitatis episcopus. Sed et uenerabiles abbates synodo ipsi interfuere, Ratbertus Corbeie, Bauo Orbacis, et Halduinus Altiuillaris monasterii, aliique domini sacerdotes ac diaconi. Wlfadus quoque Rhemorum metropolis economus, et Rodoaldus archidiaconus, cum aliis sequentibus cleri ordinibus. In quorum presentia idem Gothescalcus, sicut et in Moguntina ciuitate, inuentus hereticus atque incorrigibilis, honore presbyterali, quem per Rigboldum Rhemorum chorepiscopum, cum esset Suessonice parochie monachus, inscio ciuitatis sue episcopo, usurpauerat potius quam acceperat, abiectus, et pro sua irreuocabili contumacia, secundum leges, et Agathenses canones, ac regulam sancti Benedicti, ut improbus  uirgis cesus, sicut decreuerant Germanie prouinciarum episcopi, ne aliis noceret qui sibi prodesse nolebat, ergastulo est retrusus. Sed ne ille solus periret, sibi consentientes ceperunt undecunque exsurgere, et prauam ab illo remotam doctrinam et uerbo et scripto disseminare. Quo adulterino semine hec quibus nobis iubetis respondere pullularunt capitula. Quapropter primo sciendum est, quoniam quedam prisco tempore aliter dixerunt heretici de prefatis quatuor capitulis que primum Gothescalcus sibi assumpsit, et de quinto quod postea superaddendo presumpsit, et quedam aliter Gothescalcus, nouorum Predestinatianorum primicerius, et schole dyscole caput dicit. uerum quia sicut scriptum est,  Quasi stuppa collecta 22 synagoga peccantium, et consummatio illorum flamma ignis , et illa uetus congregatio, et ista noua complexio, sunt errore pares, quanquam diuersa fatentes. Et idcirco capitulatim de unaquaque sententia ponendum duximus que illi dixerunt, et que isti dicunt. qui catholicorum et apostolice sedis doctrine contradicunt, quique capitula a nobis ex orthodoxorum uerbis excerpta discerpunt: et sic catholice atque apostolice Ecclesie magistrorum ponentes sententias, qualiter illi senserunt, et utrum nostro collegio, an illorum diuisioni, diffinitiones eorumdem orthodoxorum faciant, Domino inspirante et cooperante, demonstrare curabimus, cum secte pestifere catholicorum sensibus respondere, et de capitulis a  nobis excerptis rationem reddere ceperimus.«



CAPUT III De Fulgentio, ex cuius libris ad suam confirmandam sententiam exempla Predestinatiani ponunt.

Unde premonemus quemque lectorem, ne prauorum hereat sensibus, cum in illorum scriptis testimonia inuenerit posita de libris Fulgentii, quod reprobi predestinati sunt non ad malum, sed ad interitum: que in libro ad Monimum, quasi in defensione beati Augustini, sepius replicat. Unde non est necesse catholicis ab illo hanc beati Augustini excusationem suscipere, quia satis superque idem beatus Augustinus se hinc excusauit, atque retractando defendit. Et legatus Romane Ecclesie fidelisque  eius interpres beatus Prosper, de cuius libris recipiendis in catalogo orthodoxorum memoriam faciens sanctus Gelasius inter alios ita dicit, Item opuscula beati Prosperi uiri religiosissimi, pro illo nobis satissime satisfacit: et quoniam non dicendum neque credendum nobis sit, Deum predestinasse ad interitum reprobos, sed penam reprobis predestinasse, nos credere et docere euidentissime instruit. Non tamen uenerandum Fulgentium pro hoc dicto in cunctis reiicimus, neque illum in hoc dicto, uidelicet ut reprobi a Deo predestinati ad interitum credi uel dici debeant, sicut Augustinum, in his duntaxat que inde dixerat in prefatis libris, uidelicet de Correptione et Gratia, de Predestinatione sanctorum, et Bono perseuerantie, et Hypomnesticon  sex questionum contra Pelagianos et Celestianos, et in libro de Predestinatione gratie, quos hinc contra emulos suos scripserat, et sicut sanctum Prosperum, imo sanctam matrem et sedem apostolicam sequimur. Sed sic de uenerando Fulgentio dicimus, sicut in Hilarii Arelatensis epistola ad sanctum Augustinum pro hoc negotio, unde nunc agitur, de eiusdem opuscula calumniantibus dicitur: »Sed plane, inquiens, illud tacere non debeo, quod se dicant 23 tuam sanctitatem, hoc excepto, in factis et dictis omnibus admirari.« Scimus namque sanctum Cyprianum aliter de hereticorum baptismo sensisse quam sanctus Stephanus Romane Ecclesie pontifex senserit, et nunc sancta Ecclesia teneat, tamen inter  catholicos computari doctores. Sanctus Augustinus quedam aliter sanctum Hilarium sensisse quam idem sentiri uelit, in libro sexto de Trinitate capitulo decimo monstrat, et sanctus Leo ad Chalcedonense concilium confirmandum, eiusdem beati Hilarii testimonia inter catholicorum doctorum exempla etiam prima connumerat, et beatus Gelasius eum, sicut et sanctum Augustinum, ac Prosperum, et Cyprianum, atque Leonem, siue Hieronymum receptissimum in catalogo scriptorum ecclesiasticorum atque illustrium computat. Sed et de eo ut notum est a notissimo dicitur, Hilarius episcopus Romanorum lucifer, Ecclesiarum lucerna et pretiosa lampas, pulchro aureoque ore loquitur uniuersa.« Quedam aliter sanctus Augustinus sensit quam beatus  Hieronymus: et item sanctus Hieronymus quedam aliter sensit quam beatus Augustinus, et ambo inter catholicos doctores perseuerant. Quedam autem aliter beatus Gregorius, de se precedentium doctrine floribus quam maxime fauus repletus et dulcedine propensiore profusus sensit, quam sanctus Hieronymus, et quedam aliter exposuit quam sanctus Augustinus exposuerit uel correxerit, et ambos ut orthodoxos amplectitur et ut doctores Ecclesia ueneratur: quoniam ut beatus Augustinus in libro de Baptismo dicit : »Ideo plerumque doctioribus minus aliquid reuelatur, ut eorum patiens et humilis caritas, in qua fructus maior est, comprobetur, uel quomodo teneant unitatem cum in rebus obscurioribus diuersa sentiunt, uel  quomodo accipiant ueritatem cum contra id quod sentiebant declaratum esse cognoscunt.« Scientes Scripturam diuinam esse pretiosam margaritam, que ex omni parte forari potest, et ideo diuerso stylo, sed non diuersa fide, exponunt plura pluraliter, ut pluribus non modo salubriter, uerum et innotescant delectabiliter. Est etiam quia in catalogo apostolice sedis, ubi a beato Gelasio doctores catholici descripti et designati sunt, eumdem uirum uenerabilem Fulgentium probabilem non reperimus. Sed nec quoniam in reprobandorum descriptione designatum inuenimus, improbabilem per omnia iudicamus. Imperante siquidem Anastasio, cuius tempore beatus Gelasius seriem orthodoxorum atque illustrium uirorum edidit, sicut ipsius epistolis ad  eumdem directis manifestatur, principatus est in Africa Wandalorum rex Trasemundus, sicut in Chronicis aliis, et etiam in Chronica uenerabilis Bede presbyteri reperimus. Cuius tempore Fulgentius in Africa claruit: quique contra quasdam propositiones eiusdem Trasemundi rescripsit, et contra eius perfidiam tres libros composuit: primum uidelicet de mysterio Mediatoris, secundum de 24 immensitate diuinitatis Filii Dei, tertium de sacramento Dominice passionis. Non tamen illum sanctus Gelasius inter scriptores ecclesiasticos numerauit, sicut beatum Prosperum, qui temporibus beati Gelasii pape superuixit. Sed et ab Adam usque ad Iustini Augusti tempora, et obitum Ioannis pape,  quarti post beatum Gelasium, et finem consulatus Symmachi et Betii, qua tempestate Wandalis prefuit Hildericus successor Trasemundi, qui post necem sanctorum et innumeras clades indignam uitam digna morte finiuit, isdem beatus Prosper Chronicam mira ueritate composuit: in qua diuersarum regionum uiros sanctitate et sapientia preclaros, et etiam exortos hereticos, cum fama cuique congrua designauit, et non eumdem uenerabilem Fulgentium nominauit. uenerabilis siquidem Beda presbyter in Chronica sua, cum plures alios illustres uiros descripserit, sepe fatum Fulgentium nequaquam commemorauit. uerum nec a quinta synodo, que temporibus uigilii undecimi pape post Gelasium, sub Iustiniano Constantinopoli contra Theodorum  et alios hereticos est aggregata, ad confirmandam fidem catholicam inter alios orthodoxos doctores inuenitur descriptus. Quin nec a sexta synodo uniuersali, Constantinopoli celebrata temporibus Agathonis tricesimi primi pape a beato Gelasio, sub Constantino principe, inter catholicorum doctorum testimonia suorum librorum mentio habita reperitur: presertim cum plures, qui post eumdem Fulgentium in Ecclesia claruerunt, ad confirmandam fidem catholicam in testimonium deuocati reperiantur. Unde si aliter de predestinatione Dei dixit, quam sanctus Augustinus in prefatis libris ad sibi obiecta rescriptis correxit, et aliter etiam quam beatus Prosper ex delegatione sedis apostolice iussu sancti Celestini diffiniuit, aliterque quam ipsa  sancta sedes apostolica dicta suscepit ac dici uoluit, ipse uiderit. Sed et nos quid inde dixerit, quia cunctis legentibus est manifestum, ignorare non possumus.



CAPUT Iu. De apostolica sede sequenda, cuius doctrine inniti et autoritatem sequi debemus.

Sequimur autem que catholica et apostolica nos docet sancta Romana Ecclesia, que nos in fide genuit, catholico lacte aluit, uberibus celo plenis ad solidum cibum nutriuit, disciplina orthodoxa ad perfectum uirum perduxit, et ad alios instruendum sua probatione instituit, atque in doctrinali cathedra fautore et adiuuante Domino sublimando constituit: sicut sanctus Innocentius ad Decentium episcopum  Eugubinum scribit dicens : »Quis enim nesciat, aut non aduertat id quod a principe apostolorum Petro 25 Romane Ecclesie traditum est, ac nunc usque custoditur, ab omnibus debere seruari, nec superduci aut introduci aliquid, quod aut auctoritatem non habeat, aut aliunde accipere uideatur exemplum: presertim cum sit manifestum, in omnem Italiam, Gallias, Hispanias, Africam, atque Siciliam, insulasque interiacentes, nullum instituisse Ecclesias, nisi eos, quos uenerabilis apostolus Petrus aut eius successores constituerint sacerdotes; aut legant si in his prouinciis alius apostolorum inuenitur aut legitur docuisse. Qui si non legunt, quia nusquam inueniunt, oportet eos hoc  sequi quod Ecclesia Romana custodit, a qua eos principium accepisse non dubium est: ne dum peregrinis assertionibus student, caput institutionum uideantur amittere.«



CAPUT u. De consuetudine Gothescalci et complicium eius, et de libris eorum de quibus quedam hic excerpta ponuntur.

Premonemus etiam Gothescalci et complicium eius fore consuetudinem, ut catholicorum testimonia, prelatis doctorum atque librorum nominibus, excerpta detruncent, et ad suos sensus, sicut et Scripturarum sententias, inflectere curent, quatenus auditorum sibi sensus, si minus cauti fuerint, conciliare preualeant. Unde quisque illorum scripta  relegens memoretur quod dicitur:

Frigidus, o pueri, fugite hinc, latet anguis in herba.
Et

Carpe botrum, caue spinam.
Qua de re secundum Apostolum omnia probantes et que bona sunt retinentes , que ipsi dixerint, queque auctorum exemplis confirmare uoluerint conferentes, ea que illi detruncata uel compilata ad suam confirmandam sententiam proferunt, in libris auctorum, de quibus testimonium donant, uideant si meraca ueritate sunt excerpta que proferunt; ut ne his incaute credentes que prolata sunt, per uias que bone quidem uidentur esse, sed earum finis ad interitum ducit, in infidelitatis uoraginem demergantur: sed faciant sicut preceptum est: State  super uias, et interrogate que sit uia bona, et ambulate in ea . His ita premissis, ponamus que Gothescalcus, signifer et preuius atque huius praue doctrine modernus resuscitator, de primo capitulo, unde uersatur questio, in libro sue uirose conscriptionis archiepiscopo Rabano porrecto scribat dicens: »Tandem, inquit, legi librum, uenerande pontifex, tuum, in quo positum reperi, quod impii quoque siue reprobi non sint diuinitus ad damnationem predestinati.« Et post aliquanta: »Presciuit, inquam, illos pessimum habituros ortum, peiorem obitum: predestinauit autem eos ad luendum perenne tormentum et sempiternum interitum.« Et iterum post aliquanta: »Quia re uera sicut electos omnes predestinauit ad uitam per gratuitum  solius gratie sue beneficium, 26 quemadmodum ueteris et Noui Testamenti pagine manifestissimum prebent solerter ac sobrie considerantibus indicium, sic omnino et reprobos quosque ad eterne mortis predestinauit supplicium, per iustissimum uidelicet incommutabilis iustitie sue iudicium.« Inde et in chartula sue professionis ad eumdem Rabanum episcopum ita dicit: »Ego Gothescalcus credo et confiteor, profiteor et testificor ex Deo Patre, per Deum Filium, in Deo Spiritu sancto, et affirmo atque approbo coram Deo et sanctis eius, quod gemina est predestinatio, siue electorum ad requiem, siue reproborum ad mortem: quia sicut Deus incommutabilis ante mundi constitutionem omnes electos  suos incommutabiliter per gratuitam gratiam suam predestinauit ad uitam eternam, similiter omnino omnes reprobos, qui in die iudicii damnabuntur propter ipsorum mala merita, idem ipse incommutabilis Deus per iustum iudicium suum incommutabiliter predestinauit ad mortem merito sempiternam.« Et domnus Prudentius in epistola, quam nobis ueneratio uestra deferente eam uobis uenerabili Aenea Parisiorum episcopo tradidit, cuius in prefatis libris memoriam fecimus, quamque Weniloni suo archiepiscopo, et ceteris cepiscopis, ad ordinationem eiusdem Aenee Prudentius ipse direxit, ut si secus ordinandus sentiret, in ipsius ordinatione ipse nullatenus consentire deberet, ita dicit: »Secundo, ut Dei omnipotentis altissimo secretoque  consilio credat atque fateatur, quosdam Dei gratuita misericordia ante omnia secula predestinatos ad uitam, quosdam imperscrutabili iustitia predestinatos ad penam: ut id uidelicet, siue in saluandis, siue in damnandis predestinauerit, quod se prescierat iudicando esse facturum, dicente propheta: Qui fecit que futura sunt.« Ratramnus nichilominus monasterii Corbeie monachus libellos duos, quos nobis examinandos dedistis, ea intentione elaboratos porrexit, ut ostendat quatenus sicut electi a Deo predestinantur ad uitam, ita et reprobi a Deo predestinentur ad mortem. Indeque pretermissis aliis, quorum nomina hic non necessarium recitari putauimus, quoniam in unam concurrunt sententiam, et in prefatis tribus libris iam ut potuimus  ex catholicorum auctoritate respondimus, ad capitula ueniamus, que secundo, ut legitur in lege ueteri , petrinis cultellis circumcidenda a uestra iussione suscepimus, quorumque noxia atque superflua acumine catholicorum amputare curabimus.



CAPUT uI. Exordium capitulorum de quibus agitur, unde compositor eorum illa compilare studuerit.

Aiunt enim, premissis commendationum suarum fabulis, in secundo capitulo: »Deum prescire et prescisse eternaliter et bona 27 que boni erant facturi, et mala que mali sunt gesturi, quia uocem Scripture dicentis habemus, Deus eterne, qui absconditorum es cognitor, qui nosti omnia antequam fiant , fideliter tenemus et placet tenere,  bonos prescisse omnino per gratiam suam bonos futuros, et per eamdem gratiam eterna premia accepturos: malos prescisse per propriam malitiam malos futuros, et per suam iustitiam eterna ultione damnandos: ut secundum Psalmistam, Quia potestas Dei est et Domini misericordia , reddat unicuique secundum opera sua ; et sicut apostolica doctrina se habet: His quidem, qui secundum patientiam boni operis, gloriam et honorem et incorruptionem querunt, uitam eternam: his autem qui sunt ex contentione, et qui non acquiescunt ueritati, credunt autem iniquitati, ira et indignatio. Tribulatio et angustia in omnem animam hominis operantis malum . In eodem sensu idem  alibi: In reuelatione, inquit, Domini nostri de celo cum angelis uirtutis eius, in flamma ignis dantis uindictam his qui non nouerunt Deum, et qui non obediunt Euangelio Dei nostri, qui penas dabunt in interitu eternas cum uenerit glorificari in sanctis suis, et admirabilis fieri in omnibus qui crediderunt . Nec prorsus ulli malo prescientiam Dei imposuisse necessitatem, ut aliud esse non posset: sed quod ille futurus erat ex propria uoluntate, ille sicut Deus, qui nouit omnia antequam fiant, presciit ex sua omnipotentia et incommutabili maiestate: nec ex preiudicio eius aliquem, sed ex merito proprie iniquitatis credimus condemnari: nec ipsos malos ideo perire quia boni esse non potuerunt, sed quia boni esse noluerunt, suoque uitio in massa damnationis,  uel merito originali, uel etiam actuali permanserunt.« Hoc capitulum, sicut conferentes ex scripto Flori Ecclesie Lugdunensis ministri, quod olim in Bonoilo a uenerande memorie Heriboldo episcopo Antisiodorense accepimus, excerptum ex maxima parte inuenimus: quapropter utcunque a ratione non inuenitur penitus alienum. De prescientia enim Dei catholice fidei aduersa non loquitur. Sed pretermisit insulsus excerptor, quod ibidem inuenerat dare exemplum de electis dono gratie ad uitam eternam, uolens quedam per suam sapientiam addere. Et ideo quecunque inuenit ex retributione iustitie reddenda impiis coaceruare exempla curauit. Dicens enim bonos prescisse omnino per gratiam suam bonos futuros, et per eamdem gratiam eterna premia  accepturos, tacuit equalia merita, et doni gratie pretermisit exempla. Sicque subsecutus adiunxit, malos prescisse per propriam malitiam malos futuros, et per suam iustitiam eterna ultione damnandos. Unde que alieno labore exempla collecta inuenit, inordinato ordine posuit. Deinde postquam inordinate posuit quod ordinate alterius ore accepit, nec ipsos malos ideo perire quia boni esse non potuerunt, sed quia boni esse noluerunt, suoque uitio in massa damnationis uel merito originali uel etiam actuali permanserunt, sine ulla interpositione in tertio capitulo subdidit: »Sed et de predestinatione Dei 28 placuit, et fideliter placet iuxta auctoritatem apostolicam que dicit, An non habet potestatem figulus luti ex eadem massa facere aliud uas in honorem,  aliud uero in contumeliam ; ubi et statim subiungit: Quod si uolens Deus ostendere iram, et notam facere potentiam suam, sustinuit in multa patientia uasa ire aptata siue preparata in interitum, ut ostenderet diuitias gratie sue in uasa misericordie que preparauit in gloriam , fidenter fatemur predestinationem electorum ad uitam et predestinationem impiorum ad mortem.« Dat, sicut longe ante nos dictum est, sine mente sonum. Paululum premisit, quia suo uitio mali in massa damnationis uel merito originali uel etiam actuali permaneant, et statim subiunxit, quia placuit et fideliter placet fidenterque fatetur, predestinationem electorum ad uitam et predestinationem  impiorum ad mortem: et quomodo hoc possit utrumque fieri, uidere non possumus, scilicet ut et in massa damnationis relicti permaneant, et item iidem predestinati a Deo ipsius predestinatione ad mortem uadant. Si enim ita constantem posuisset sententiam, sicut Florus eam in sermone suo posuit, unde hanc iste compilauit, bene eam quisque intelligeret, quia recte constaret. Ait enim, ut audiuimus et apparet, isdem uir doctus pene in principio scripti sui: »Presciuit ergo sine dubio Deus, et bona que boni erant facturi, et mala que mali erant gesturi: sed in bonis ipse fecit sua gratia ut boni essent, in malis uero non ipse fecit ut essent mali, quod absit, sed tantum presciuit eos proprio uitio tales futuros. Neque enim prescientia Dei imposuit eis necessitatem  ut aliud esse non possent: sed tantum quod illi futuri erant ex propria uoluntate, ille ut Deus preuidit ex sua omnipotenti maiestate.« Et post plurima: »Nemo ex Dei preiudicio, sed ex merito proprie iniquitatis condemnatur.« Et iterum supra ante multa quam ad hec perueniret: »In malis uero et impiis non predestinauit omnipotens Deus malitiam et impietatem, id est ut mali et impii essent, et aliud esse non possent, sed quos presciuit et preuidit malos atque impios futuros proprio uitio, predestinauit eternam damnationem qua ipsi punirentur iusto iudicio, non quia aliud esse non potuerunt, sed quia aliud esse noluerunt.« Quam sententiam sic haberi in rotula ab Heriboldo accepta relegimus: sed in illa, quam ex scrinio Ebonis episcopi Gratianopolitani  per quemdam accepimus, aliter constare inuenimus; quam falsatam nequaquam discredimus, cum in his duobus capitulis, ipsius religiosi et docti uiri a compilatore eorum scriptum commistum atque confusum et detruncatum reperiamus. In Heriboldi namque rotula sicut premisimus scriptum relegimus: et in rotula, quam sicut dictum est, ex scrinio Ebonis accepimus: »Ipse eos predestinauit ad eternam damnationem iusto iudicio, scriptum inuenimus, quod iste in fine capituli posuit, suoque uitio in massa damnationis uel merito originali uel etiam actuali permanserunt.« 29 Melius ille posuit, imo ille bene, quia iste male. uidelicet inquit Florus, omnipotentem Deum in malis ipsorum malitiam prescisse quia ex ipsis est, non predestinasse  quia ex illo non est: penam uero illorum et prescisse quia Deus est, et predestinasse quia iustus est. Quam sententie particulam iste compilator de consequentia precedentis ad istud reseruauit capitulum. Cui coniunctum est in Flori scripto, ut et illis sit meritum sue damnationis, et in illo potestas et iudicium iuste damnantis. Non enim predestinat Deus, nisi que ipse erat facturus: prescit uero multa que ipse facturus non est, sicut omnia mala, que utique mali faciunt, non ille: ipsosque malos non ideo perire quia boni esse non potuerunt, sed quia boni esse noluerunt, et suo uitio uasa ire aptata in interitum perseuerauerunt. Quod furatus iste compilator de medio, sciens se daturum istud apostolicum  exemplum, ne mox redargueretur a cunctis legentibus, in capitulo altero coniunxit, suo uitio in massa damnationis uel originali uel actuali merito permanserunt. Que perspicientes, subuenit nobis quod dixit Macarius Antiochenus episcopus redargutus in sexta synodo coram imperatore Constantino, quare detruncauerit testimonia catholicorum, que collata ex libello illius libris authenticis furatus ea fuerat comprobatus. Ad hoc enim inquiens egi, ut intentionem meam potuissem statuere. Sic et iste ad hoc illius uiri docti composita scripta scienter male deposuit, ut suam prauam intelligentiam, quia ex ueritate non poterat, mendacio confirmaret: festinans falsa ostentare, ut posset uera subripere, aut inscius, aut oblitus, quia pictores mendam cum alis sine pedibus,  quoniam diu constare non potest, sunt soliti pingere, que a praue sentientibus et incautis et inconsideratis laqueos protendentibus inconstabilis et aranearum cassibus similis solet protendi. Sed sicut scriptum est, Frustra iacitur rete ante oculos pennatorum .



CAPUT uII. De exemplo apostolico, quod capitulorum compilator ad suam confirmandam ponit sententiam.

Exemplum denique ponit compilator capitulorum beati Pauli apostoli, quia sicut sunt electi predestinati ad uitam, ita et impii a Deo sint predestinati ad mortem, dicens, An non habet potestatem figulus luti ex eadem massa facere aliud uas in honorem, aliud uero in contumeliam?  Unde uidendum  est, si uasa ire aptata uel preparata sunt a Deo, scilicet eius predestinatione, in interitum. Ergo iniquus Deus, qui infert iram, puniens eos quos tales predestinauit. Sed nunquid iniquitas est apud Deum? absit. Si autem Dei predestinatione uasa ire non sunt aptata uel preparata in interitum, quid 30 adiuuat illum istud exemplum ad suam confirmandam sententiam, qua dicit quia impii sunt a Deo predestinati ad mortem? Hoc etiam exemplum et Predestinatiani, sicut Hyginus in supra memorato illorum libello dicit, ad suam confirmandam sententiam protulerunt: quod beatus Augustinus in epistola ad Sixtum presbyterum alio sensu exponit dicens : »Sed si uasa sunt ire, que perfecta sunt ad perditionem que illis debita redditur, sibi  hoc imputent, qui ex ea massa facti sunt, quam propter unius peccatum, in quo omnes peccauerunt, merito Deus iusteque damnauit. Si autem uasa sunt misericordie, quibus ex eadem massa factis supplicium debitum reddere noluit, non se inflent, sed ipsum glorificent, qui eis misericordiam non debitam prestitit.« Et aliquanto superius: »Ergo cui uult miseretur, et quem uult obdurat . Talibus itaque dicamus cum Apostolo, non enim melius illo inuenire possumus quid dicamus, O homo, tu quis es qui respondeas Deo?  Querimus namque meritum obdurationis, et inuenimus: merito namque peccati uniuersa massa damnata est, nec obdurat Deus impertiendo malitiam, sed non  impertiendo misericordiam; quibus enim non impertitur, nec digni sunt, nec merentur: at potius ut non impertiatur hoc digni sunt, hoc merentur. Querimus autem meritum misericordie, nec inuenimus, quia nullum est, ne gratia euacuetur si non gratis donatur, sed meritis redditur.« Sed et sanctus Gregorius in libro Moralium trigesimo quarto , non inconuenienti comparatione de refuga spiritu dicit: »Qui factus est ut nullum timeret . Sic quidem factus est per naturam, ut conditorem suum caste timere debuisset, timore uidelicet sobrio, securo, non timore quem foras caritas mittit, sed timore qui in seculum seculi permanet: sed sua peruersitate talis factus est ut nullum timeret. Relicto eo qui uere illi sufficere poterat, se sibi  sufficere posse iudicauit, et tanto magis infra se cecidit, quanto magis se contra gloriam sui conditoris erexit.« Sic et uasa que in massa humani generis, bono scilicet uase Adam, in quo fuimus omnes boni a Deo bono facti, si ipse in eo statu permaneret in quo factus fuerat rectus, pereunte illo suggestione diabolica et uitio proprio, in quo periuimus omnes, facti sumus uasa ire, preparata uel aptata, siue perfecta in perditionem. De qua si nullus eriperetur, irreprehensibile esset Dei iudicium: quia autem multi eripiuntur, ineffabilis gratie Dei est donum. Et item beatus Gregorius in libro uigesimo nono  Moralium dicit: »Diabolus quippe uel homo ab statu conditionis proprie elata mente corruerunt, ut uel ille diceret, Ascendam super altitudinem nubium, similis  ero Altissimo ; uel iste audiens crederet, Aperientur oculi uestri, et eritis sicut dii . Idcirco ergo uterque cecidit, quia esse Deo similis, non per iustitiam, sed per potentiam concupiuit. Sed homo per gratiam liberatus, qui Dei similitudinem peruerse appetendo ceciderat, in reatu criminis sui longe Deo imparem se esse cognoscens clamat, 31 Domine, quis similis tibi?  Diabolus uero, in lapsu sui criminis iuste dimissus, in mensura ruine sue minime permansit: sed quanto diutius ab omnipotentis Dei gratia defuit, tanto magis reatum criminis cumulauit. Nam qui ideo cecidit, quia peruerso ordine Deo similis esse uoluit, eousque perductus est, ut Antichristus ueniens uideri Deo similis dedignetur, atque eum,  quem habere non potuit superbus equalem, damnatus putet inferiorem.« Sic et de uasis ire in perditionem propria iniquitate perfectis, qui se, sicut Paulus dicit, gratia Dei emundauerit ab his, quibus inquinatus existit, erit uas in honorem : qui autem in iniquitate permanere delegerit, uel iam adeo ad iniquitatem excreuerit, ut iudice Deo ex iustitie retributione ab iniquitate redire non possit, sicut legitur de Pharaone obdurato quia gratia non emollito, et de his qui sunt in reprobum sensum traditi, quia gratia non liberati, erit uas in contumeliam, et perfectum in perditionem: de qua qui non eripitur, sicut est irreprehensibile Dei iudicium, ita et inexcusabiliter atque irrefragabiliter tormentum  patietur eternum. Sic enim aptata ad interitum uasa sunt ire, sicut et Apostolus isdem dicit natura filios ire ; non qua primus homo est conditus, sed qua post peccatum ipsius ex maledicto semine quisque est generatus: unde soli saluantur qui Saluatoris gratia salui fiunt, et psalmus dicit, Factus sum tanquam uas perditum , quod exponit Hieronymus, homo perditus per peccatum.



CAPUT uIII. Unde Predestinatiani auctoritatem, potiusque opinionem huiuscemodi expositionis apostolici capituli, non sibi profuturam quia ex mendacio sumpserint.

Ceterum non latet nos unde compilator capitulorum hunc sententie apostolice sensum cum fiducia  ad suum suorumque complicium errorem astruendum assumpserit: nimirum de uerbis Fulgentii, qui sicut supra posuimus, ad Monimum de predestinatis ad interitum , quasi sub defensione sancti Augustini, scripserat exponendo uerba illius que dixerat in libro de Perfectione iustitie hominis: »Legente me, inquis, librum de Perfectione iustitie hominis, testimonium prophete in ordinem relegens, auditu cauto pedetentim paululum retractaui, et cetera, usque dum a beato Augustino ibidem dicitur, sed in eo genere hominum quod predestinatum est ad interitum. Hic dicta sancti Augustini determinans, et ad me intentionem tuarum dirigens litterarum, dicis sentire me iam cur iterum hec inculces, scilicet quod sepius reluctanti mihi predestinationem  non tantum in bono dici, sed etiam in malo.« Postea autem assumit testimonium sancti Augustini ex libro 32 secundo de Baptismo paruulorum ad Marcellinum, ut suam ualeat confirmare sententiam, quia sunt damnandi predestinati ad penam. In quo libro tractans hoc apostolicum testimonium ita dicit : »Quia causam iniquitatis sue ex propria homo habuit uoluntate, propterea beatus Paulus sustinuisse asserit Deum in multa patientia uasa ire aptata in interitum .« Et post paululum: »In hoc itaque ista uasa Deus aptauit in quod predestinauit, hoc est in interitum: illum utique interitum, quem Paulus malis repente superuenturum demonstrat dicens: Cum enim dixerint pax et securitas, tunc repentinus eis superueniet interitus  .« Post que subiunxit in eodem libro de beato Augustino dicens : »Et ut manifestiore, inquit, dictorum eius indicio nostra fulciatur assertio, aliquid nobis ponendum est de libro quem scripsit de Predestinatione sanctorum, quo manifestius ostendit sine predestinatione prescientiam Dei esse posse, predestinationem uero sine prescientia esse non posse.« Et post pauca : »Non autem ignoras, etiam preterito tempore illi luculentissimo sancti Augustini operi, quod scripsit de Predestinatione sanctorum, a quibusdam Gallis obiectum quod beatus Augustinus in assertione predestinationis diuine peccatores non ad solum predestinatos diceret iudicium, sed etiam  ad peccatum: cuius dicta, quia ipse celeri preuentus est obitu, Prosper uir eruditus et sanctus recta defendit fide [al., recte defendit fideli] et copioso sermone. Ex quibus Gallorum capitulis ut non multa nunc ponamus, ne libellum istum quem prolixum facere disputandi necessitas cogit prolixiorem uoluntas facere uideatur, duarum responsionum loca duximus inserenda. Decima quarta quippe Gallorum obiectio sic habetur: »Quod qui euangelice predicationi non credunt, ex Dei predestinatione non credant; et quod Deus ita definierit, ut quicunque non credunt, ex ipsius constitutione non credant.« Huic itaque prauitati, que beati Augustini dictis non ex ueritate, sed ex liuore obiiciebatur, tali Prosper sermone respondit: »Infidelitas non credentium  Euangelio nequaquam ex Dei predestinatione generatur: bonorum enim Deus auctor est, non malorum. Predestinatio igitur Dei semper in bono est, aut ad retributionem iustitie, aut ad donationem pertinens gratie. Uniuerse enim uie Domini misericordia et ueritas . Proinde infidelitas non credentium non ad constitutionem Dei, sed ad prescientiam referenda est, que non ideo necessitatem non credendi intulit, quia falli de ea que futura erat infidelitate non potuit.« Decima quinta etiam obiectio his uerbis inserta est: »Quod idem sit prescientia quod predestinatio.« Cui Prosper sic respondit: »Qui prescientiam Dei in nullo ab ipsius predestinatione discernit, quod tribuendum est Deo de bonis, hoc ei etiam de malis conatur  ascribere. Sed cum bona ad largitorem cooperatoremque eorum Deum, mala autem ad uoluntariam rationalis creature nequitiam referenda sint, dubium non est sine ulla 33 temporali differentia, Deum et prescisse simul et predestinasse que ipso erant auctore facienda, uel que malis meritis iusto erant iudicio retribuenda: prescisse autem tantummodo, non etiam predestinasse, que non ex ipso erant causam operationis habitura.« Nos itaque, carissime, hec interim pauca de libris sancti Augustini, et de responsionibus Prosperi, ob hoc maluimus huic libello inserere, ut cuncti nouerint quid debeant de predestinatione sanctorum impiorumque sentire. Hec sumpta sunt de libro Fulgentii.



CAPUT IX. Quod etiam Isidorum ad suam confirmandam sententiam in testimonium deducunt, et quedam de libris beati Augustini proferunt, unde ipse uir insignis eos reuincit, et Fulgentius ipse auctoritatem quam ex illo assumunt manifeste dissoluit.


Adducunt etiam in testimonium Isidorum Hispalensem episcopum, uirum doctum et legentibus in multis proficuum, qui in libro Sententiarum geminam dicit esse predestinationem, siue electorum ad requiem, siue reproborum ad mortem. Qui hanc sententiam in secundo libro, cap. 6, quasi ex uerbis sancti Gregorii de libro Moralium uigesimo nono, uel uigesimo quinto, siue de sancti Augustini dictis, ut uidetur legentibus, uel undecunque sumpserit, compilauit:  sed non ita, sicut in lectione eiusdem libri quilibet euidentissime poterit cognoscere, secundum beati Gregorii sensum excerpsit. Unde potest opinari ut iste Isidorus, in aliis doctus, in hac sententia de reliquiis Gallorum in Hispaniis per successiones remanserit. De quibus Prosper in epistola sua ad beatum Augustinum mandauit ad locum dicens: »Postremo quemadmodum per hanc predicationem propositi Dei, quo fideles fiunt qui preordinati sunt ad uitam eternam, nemo eorum qui cohortandi sunt impediatur, nec occasionem negligentie habeant si se predestinatos esse desperent. Illud etiam qualiter diluatur quesumus patienter insipientiam nostram ferendo demonstres, quod retractatis de hac re priorum opinionibus, pene omnium par inuenitur et una  sententia, qua propositum et predestinationem Dei secundum prescientiam receperunt, ut ob hoc Deus alios uasa honoris, alios contumelie fecerit, quia finem uniuscuiusque preuiderit, et sub ipso gratie adiutorio in qua futurus esset uoluntatem et actionem prescierit. Quibus omnibus enodatis, et multis insuper que altiore intuitu ad causam hanc pertinentia magis potes uidere discussis, credimus et speramus, non solum tenuitatem nostram disputationum tuarum presidio roborandam: sed etiam ipsos, quos meritis atque honoribus claros caligo istius opinionis obscurat, defecatissimum lumen gratie recepturos. 34 Nam unum eorum, precipue auctoritatis et spiritalium studiorum uirum, sanctum Hilarium Arelatensem episcopum, sciat beatitudo tua admiratorem  sectatoremque in aliis omnibus tue esse doctrine, et de hoc quod in querelam trahit, iampridem apud sanctitatem tuam sensum suum per litteras uelle conferre. Sed quia utrum hoc facturus, aut quo fine sit facturus, incertum est, et omnium nostrum fatigatio, prouidente hoc presenti seculo Dei gratia, in tue caritatis et scientie uigore respirat, adde eruditionem humilibus, adde increpationem superbis. Necessarium et utile est etiam que scripta sunt scribere, ne leue existimetur quod non frequenter arguitur. Sanum enim putant esse quod non dolet, nec uulnus superductum cute sentiunt: sed intelligant peruenturum ad sectionem quod habuerit perseuerantem tumorem.« Ad que sanctus Augustinus eisdem uiris Prospero et Hilario, ut premissum  est, libros de Predestinatione sanctorum, et de Bono perseuerantie rescripsit. uerum qui contemplatur uerba Isidori, quibus subsequitur in prefata sententia de gemina predestinatione dicens: »Utraque diuino aguntur iudicio, ut semper electos superna et interiora sequi faciat, semperque reprobos ut infima et exteriora delectentur deserendo permittat, sic ut ignoret homo terminum lucis et tenebrarum, uel utriusque rei quis finis sit,« et reliqua que sequuntur, et relegit locum uerborum beati Gregorii in prefato libro Moralium, ubi dicit: Indica mihi, si nosti omnia, in qua uia habitet lux, et tenebrarum quis locus sit, ut deducas unumquodque ad terminos suos, et intelligas semitas domus eius  , aperte conspicit noluisse intelligi beatum Gregorium, reprobos a Deo predestinatos ad mortem, sicut electi ab eo sunt predestinati ad uitam. Ait enim inter cetera que plenius in suis locis lector inueniet : »Et intelligas, inquiens, semitas domus eius, id est consideres atque discernas, uel cui bona actio perseuerans eternam mansionem prestet in regno, uel quem usque ad terminum suum actio praua constringens in eternum damnet supplicium.« Et item ad locum: »ue miseris nobis, qui de electione nostra nullam adhuc Dei uocem cognouimus, et iam in otio quasi de securitate torpemus. Debet profecto, debet in spe esse securitas, sed etiam timor in conuersatione, ut et illa certantes foueat, et iste torpentes pungat. Unde  recte per Prophetam dicitur: Qui timent Dominum, sperent in Domino : ac si aperte diceret: De spe incassum presumit, qui timere Deum in suis operibus renuit.« Et item: »ue etiam laudabili uite hominum, si remota pietate iudicetur: quia districte discussa inde ante oculos iudicis unde se placere suspicatur obruitur. Unde recte Domino per Prophetam dicitur: Ne intres in iudicium cum seruo tuo, quia non iustificabitur in conspectu tuo omnis uiuens .« Et paulo post: »Hinc rursus per Salomonem dicitur: Quis hominum intelligere poterit uiam suam?  Et nimirum bona malaue quis faciens conscientia attestante cognoscit. 35 Sed idcirco dicitur quod uia sua ab hominibus nesciatur, quia etiamsi recta se quisque  opera agere intelligat, sub districto tamen examine quo tendat ignorat.« Et in eodem libro  exponens sententiam: Nunquid nosti ordinem celi, et pones rationem eius in terra?  Alio sensu modos supernorum iudiciorum in electis et reprobis demonstrat, quam Isidorus in predicta sententia colligat, de quibus suo loco dicemus. Nam quisquis omnes beati Gregorii libros sollicita consideratione perlustrare sategerit, ita geminam predestinationem, ut sicut electi ad uitam, ita reprobi a Deo predestinentur ad mortem, nequaquam illum dixisse uel intellexisse reperiet. Sed uelut sanctus Augustinus in libro de Predestinatione sanctorum, et Prosper contra Gallos dicunt, predestinationem Dei, que semper in bono est, quia aut ad donum  pertinet gratie, aut ad retributionem iustitie, in diuinis operibus, que semper bona sunt, inter que computantur, cum per indebitam gratiam saluantur electi, et per debitam iustitiam reprobi puniuntur, manifeste confirmat, uti in subsequentibus demonstrabimus. Proferunt nichilominus ad suam confirmandam sententiam moderni Predestinatiani, quia sanctus Beda presbyter, qui ut in suis opusculis aperte demonstrat, aliter intellexit et tenuit ex uerbis sancti Augustini quodam loco in Hexameron libro, et uenerabilis Alcuinus in abbreuiatione commenti euangeliste Ioannis, quod sanctus Augustinus copiosissime ad populum per sermones disseruit, sicut ibidem dictum inuenerant, predestinatos ad interitum posuerunt.  Nam si aliter quam in predicti uiri tractatibus inuenerunt, in suis excerptionibus posuissent, non alienorum uerborum exceptores, sed de alienis suorum potius compilatores quam compositores existerent. Unde non nostra, sed que nobiscum etiam ipsi legunt accipiant. Dixit Dominus ad Iudeos: Ego non accuso uos: est qui accusat uos Moyses in quem speratis . Sic quoque B. Augustinus, qui indifferenter usus est nomine predestinationis, dicens interdum predestinatos ad interitum in libris quos ante istos scripserat, in quibus proprie predestinationem exposuit, eos responso redarguat, quo refragatoribus sue posterioris sententie in libro de Bono perseuerantie ex libris de libero Arbitrio respondere curauit : »Frustra itaque mihi, inquiens,  de illius libri mei uetustate prescribitur, etc. Nemo, ut opinor, esset tam iniustus atque inuidus, qui me proficere prohiberet.« Et item in eodem libro : »Quamuis, inquit, neminem uelim sic amplecti omnia mea ut me sequatur, nisi in his in quibus me non errasse perspexerit. Nam propterea nunc facio libros in quibus opuscula mea retractanda suscepi, ut nec meipsum in omnibus me secutum fuisse demonstrem. Sed proficienter me existimo Deo miserante scripsisse, non tamen a perfectione cepisse: quandoquidem arrogantius loquor quam uerius, si uel nunc dico me ad perfectionem sine ullo errore scribendi iam 36 in ista etate uenisse. Sed interest quantum et in quibus rebus erretur, et quam facile quisque corrigat, uel quanta pertinacia suum  defendere conetur errorem. Bone quippe spei est homo, si eum sic proficientem dies ultimus uite huius inuenerit, ut adiiciantur ei que proficienti defuerunt, et perficiendus quam puniendus potius iudicetur. Quocirca si hominibus, qui propterea me dilexerunt, quia peruenit ad eos antequam me diligerent aliqua mei laboris utilitas, nolo existere ingratus, quanto magis Deo, quem non diligeremus nisi prius dilexisset nos, et fecisset dilectores suos, quoniam caritas ex ipso est , sicut dixerunt quos fecit magnos, non solum amatores, uerum etiam predicatores suos?« Sed etsi de Fulgentio ad suam confirmandam sententiam exempla dare uoluerint, obiiciemus eis, in prefato libro ad Monimum libros de Predestinatione sanctorum, et responsiones Prosperi  laudibus extulisse, et quia Prosper uir eruditus recta fide et copioso sermone reprehensoribus beati Augustini obstiterit. Quapropter de prefato Apostoli testimonio audiant quid beatus Augustinus in laudato ab eis libro Augustini de Predestinatione sanctorum dicit : »Cur autem, inquit, non omnes doceat, aperuit Apostolus quantum aperiendum iudicauit: quia uolens ostendere iram, et demonstrare potentiam suam, attulit in multa patientia uasa ire que perfecta sunt in perditionem, et ut notas faceret diuitias glorie sue in uasa misericordie que preparauit in gloriam . Hinc est quod uerbum crucis pereuntibus stultitia est, his autem qui salui fiunt uirtus Dei est .« Et post aliquanta:  »Fides igitur et inchoata et perfecta donum Dei est: et hoc donum quibusdam dari, quibusdam non dari, omnino non dubitet qui non uult manifestissimis sacris litteris repugnare. Cur autem non omnibus detur, fidelem mouere non debet, qui credit in uno omnes isse in condemnationem sine dubitatione iustissimam: ita ut nulla Dei esset iusta reprehensio, etiamsi nullus inde liberaretur. Unde constat magnam esse gratiam, quod plurimi liberantur, et quid sibi deberetur in eis qui non liberantur agnoscunt: ut qui gloriatur non in suis meritis, que paria uidet esse damnatis, sed in Domino glorietur. Cur autem istum potius quam illum liberet, inscrutabilia sunt iudicia eius, et inuestigabiles uie eius . Melius enim et hic audimus aut dicimus: O homo,  tu quis es qui respondeas Deo?  quam dicere audeamus, quasi nouerimus quod occultum esse uoluit, qui tamen aliquid iniustum uelle non potuit.« Et item in epistola ad Sixtum presbyterum : »In uasis que perfecta sunt ad perditionem, que damnate debita est masse, agnoscant uasa ex eadem massa in honorem facta, quid eis misericordia diuina largita sit.« Et post paululum: »Denique ad utrumque concludit: Ergo cuius uult miseretur, et quem uult obdurat . Hoc facit apud quem non est iniquitas. Miseretur itaque gratuito dono, obdurat autem iustissimo merito.« Et aliquanto superius: »Querimus enim meritum 37 obdurationis et inuenimus; merito namque peccati uniuersa massa damnata est. Nec obdurat Deus impertiendo  malitiam, sed non impertiendo misericordiam; quibus enim non impertitur, nec digni sunt nec merentur, ac potius ut non impertiatur hoc digni sunt, hoc merentur. Querimus autem meritum misericordie, nec inuenimus, quia nullum est, ne gratia euacuetur, si non gratis donatur, sed meritis redditur.« Et item idem sanctus Augustinus in libro de Predestinatione gratie ; »Occurrit enim cur pereant ex his aliqui, cum Omnipotens omnes homines saluos fieri uelit, et in agnitionem ueritatis uenire. Deinde cur rursus induret alios misertus aliorum, aut quomodo omnes homines uelit saluos fieri, cum ipse nonnullos ne saluentur induret.« Et post aliquanta : »Si ergo, ut apparuit, de preuaricatoris semine omnes nascimur debitores, quoniam  in ipso omnes, sicut ait Apostolus, peccauerunt , et ipso iam in principio unde descendimus massa damnata est, nullus de duritia sua, nullus de pena conqueri audeat, que etiam non existentibus peccatis propriis, sola nascendi conditione debetur. Quod uero Deus aliis gratuita uocatione conuersis misericordiam largitur indebitam, non ad dispensatoris iniustitiam, sed ad donantis misericordissimam liberalitatem ueritatis ratione referendum est.« Et paulo post : »Itaque ex superiore huius parte sententie qua dicit. Cui uult miseretur , puto quod nullus nisi indignus misericordia audeat disputare. Quod uero sequitur, quem uult indurat , ibi paululum humane  mentis intentio uerbi nouitate confunditur. Sed non ita intelligendum est, quasi Deus in homine ipsam que non esset duritiam cordis operetur. Quid est enim aliud duritia quam Dei obuiare mandatis?« Et post pauca: »Ergo quidquid post illam preuaricationem natus supplicii homo patitur, iuste reddi meritoque fateatur. Indurare enim dicitur Deus eum quem mollire noluerit, sic etiam excecare dicendus est eum quem illuminare noluerit, sic etiam repellere eum quem uocare noluerit. Quos enim predestinauit, illos et uocauit; et quos uocauit, illos et iustificauit . Et post aliquanta : Hec quidem, quantum ad fidei regulam, Domino illuminante pie dicta sint. Sed iam uideo quid etiam hinc calumniosa prauitas possit opponere. Sequitur  enim, ut si eos quos predestinauit illos et uocauit, et si eos quos uocauit illos et iustificauit, qui nec predestinati nec uocati, ac per hoc nec iustificati sunt, ab omni culpa debeant esse innocentes, iniusteque ab eis pro uite prauitate transacte in illo agnitionis die sint poscenda supplicia. Dicat istis apostolus Paulus, Nunquid iniquitas apud Deum?  statim ipse respondeat, absit. Cumque hoc fuerit in hominis mente sana pietate fundatum, quod nulla sit iniquitas apud Deum, ita intelligat, Cui uult miseretur et quem uult indurat, quasi diceretur: Cui uult miseretur, cui non uult non miseretur. Itemque hoc ipsum ita rursus intelligat, quasi diceretur: Cui uult donat, et a 38 quo uult debitum poscit. Quod qui dicere perseuerat iniustum, ab Apostolo  audiat, O homo, tu quis es, qui respondeas Deo?  Congrue siquidem huiusmodi impietatem apostolica retundit auctoritas, tantum de exaggeratione nominum pondus incutiens, cum dicit, O homo, tu quis es, qui respondeas Deo? o homo Deo, lutum figulo? Subiungit enim idem Apostolus: Nunquid dicit figmentum ei qui se finxit, quare sic me fecisti? aut non habet potestatem figulus luti ex eadem massa facere aliud quidem uas in honorem, aliud in contumeliam?« Et post sequentia : »Dominus noster iehsu Christus Filius Dei, uerbum Patris equale et ceternum Patri, semetipsum exinaniuit formam serui accipiens, et cum peccatum ipse non esset, factus assumpta carne peccatum, ut peccato carnis homine sanato peccatum  damnaret in carne, uenit querere quod perierat, sanare quod egrotabat, erigere quod iacebat, potestatem habens dimittere peccata, quod non debebat donare, quod ei debebatur ignoscere, deletisque omnibus ueteris culpe maculis quam fecerat reparat naturam: de his quibus penam seueritas iuste decreuerat, secundum ineffabilem dispositionis occulte misericordiam elegit uasa que faceret in honorem, et alios a uentura ira dono gratuite uocationis absoluit, alios derelinquens ad equalitatis iudicium reseruauit; nulli tamen agnoscende ueritatis abstulit facultatem: et ita plenitudo diuine prescientie, in alios manante iustitia, in alios gratia profluente completa est, ut pereuntibus quos prescierat Deus esse  perituros, et saluatis quos in illa secreta sua electione prescierat esse saluandos, toto orbe diffusa multiplicaretur Ecclesia. Gratulare ergo, quicunque illuminatus es, et gratiam quam non merebaris agnosce: geme, quicunque induratus es, et iustitiam confitere. Dic, quicunque ab originali contagio lauacro gratie te gloriaris ablutum: Misericors et miserator Dominus, patiens et multe misericordie, non secundum peccata nostra fecit nobis, neque secundum iniquitates nostras retribuit nobis . Dic, quicunque damnaris, iustus es, Domine, in omnibus que fecisti nobis, et omnia iudicia tua uera , quia in ueritate et iudicio superinduxisti omnia hec propter peccata nostra.« Et item in eodem : »Ego autem indurabo cor Pharaonis . Quid est indurabo nisi non molliam? Apparet enim in alios manante iustitia, in alios gratia profluente, Scripture illius sententiam fuisse completam, qua dicit Deus Pharaoni, In hoc ipsum excitaui te, ut ostendam in te uirtutem meam, et ut annuntietur nomen meum in uniuersa terra . Utente enim Deo bene etiam malis, induratione Pharaonis, flagellis Aegypti, et tot ac tantis in illa gente miraculis pariter aceruatimque perfectis, quid aliud gestum est, quam ut Dei uirtus, apud se magna in se plena, ad humani generis notitiam perueniret, non Deo, sed ipsis relegentibus ut credentibus profutura?« Et post pauca : »Hoc etiam diuine potestatis in hominum electione iudicium paulo ante commemorans beatus Apostolus robustissimis  39 monstrauit exemplis, cum de Rebecce partu adhuc intra uterum constituto totum ad Dei gratiam referens loqueretur. Sic enim ait: Sed et Rebecca ex uno concubitu habens Isaac patris nostri, cum nondum nati fuissent neque aliquid egissent boni aut mali, ut secundum electionem propositum Dei maneret, non ex operibus, sed ex uocante dictum est, quia maior seruiet minori, sicut scriptum est, Iacob dilexi, Esau autem odio habui ; statimque subiecit, Quid dicemus? Nunquid iniquitas apud Deum? negansque respondit, absit.« Et post aliquanta, que plenius lector in suis locis inueniet : »Predestinatus est ergo Iacob uas in honorem, sed non ex operibus, quia non ex operibus, sed ex uocante dictum est, maior seruiet minori. Et  ne forte uasa in honorem predestinata aliquid suis uiribus tribuendo negarent gloriam Creatori, alio ea loco Apostolus uasa misericordie nominat, ut totum quidquid essent secundum misericordiam se esse cognoscerent.« Et post pauca: »Ecce in illis iuste punitur iniquitas, in istis gratis nulla iustitia muneratur.« Et item : »Hanc itaque distributionem, qua diximus a Deo homines nullis existentibus meritis uocari, et uocatos, ut boni aliquid operentur, Dei adminiculis indigere, sumpto de ueteribus litteris Apostolus monstrat exemplo. Postquam illam de duobus geminis electionem, omni repulsa laude meritorum, ad Dei gratiam iudiciumque retulerat, uidens quid impia posset blasphemare garrulitas,  dixit, Nunquid iniquitas apud Deum? et sequitur, absit; et quasi diceretur ei, Unde probas? parum putauit auctoritatem sue ualere doctrine, nisi sententiam suam etiam legis doceret exemplo. Sic enim intelligi uoluit quod Moyses dixerat, Miserebor cui miserebor, et misericordiam prestabo cui misericors fuero , ut primam a Deo misericordiam uocatione credamus hominibus prerogari, que sola ad recte uiuendum non sufficit, si deserat qui uocauit. Ideoque additum, et misericordiam prestabo cui misericors fuero, ut a Deo accipi manifestum sit etiam ipsa misericordie opera, que cum uidemur impendere Dei misericordiam promeremur.« Et paulo post: »Si quem uero mouet, quod non omnes, etiam de his qui iam uocati sunt, ad secundam  gratiam, id est ad recte uiuendi donum peruenire mereantur, sicut Dominus in Euangelio dicit, Multi uocati, pauci uero electi , hinc intelligat quale sit, quod contra Dei gratiam defensare molitur qui de libero sibi blanditur arbitrio. Quicunque enim, diuine uocationis munere derelicto, ad impiam rursus defluxere perfidiam, ipsis Dei gratia deserente ad implendum quod uoluerint sufficit arbitrium.« Et item post aliquanta : »Hanc ergo Pharao misericordiam non accepit, et ideo ei ad pereundum liberum suffecit arbitrium: quem quidem nullus ita ignarus diuinarum Scripturarum erit qui audeat dicere illa omnia iniuste esse perpessum. An forte, si pie de Deo sicut expedit sentiamus, etiam Pharaoni datam misericordiam reperimus?  Patientia enim Dei ualere ei debuit ad salutem: qua differens iustum meritumque 40 supplicium, miraculorum uerbera crebra densabat: nunquid non potuit, sicut flagellis cedens expulit populum, ita miraculis credens Deum tante uirtutis agnoscere? Si dicitur iam Pharaonem non potuisse mutari, quia eum prescierat Deus non esse mutandum: respondetur Dei prescientiam non cogere hominem ut talis sit qualem presciuit Deus, sed prescire talem futurum qualis futurus est, quamuis eum non sic fecerit Deus; quoniam si cogeret esse, hoc utique cogeret quod non est: porro si hoc prescierat futurum esse quod non est, prescientia non est: quod de Deo quam impie dicatur, aduertit quisque qui peccatis suis inde blanditur, quod Deus  eum peccatorem futurum esse prescierit. Potest existere nichilominus fortasse qui dicat minus idoneam ad salutem uiam, si nulla intrinsecus uocatione pulsatus tamen quispiam flagelletur. Unde Nabuchodonosor penitentiam meruit fructuosam? Nonne post innumeras impietates flagellatus penituit, et regnum quod perdiderat rursus accepit? Pharao autem ipsis est flagellis durior effectus, et periit. Hic mihi rationem reddat qui diuinum consilium nimis altum sapienti corde diiudicat, cur medicamentum unius medici confectum alii ad interitum, alii ualuerit ad salutem, nisi quia Christi bonus odor, aliis est odor uite in uitam, aliis est odor mortis in mortem . Quantum ad naturam, ambo  homines erant; quantum ad dignitatem, ambo reges; quantum ad causam, ambo captiuum Dei populum possidentes; quantum ad penam, ambo flagellis clementer admoniti. Quid ergo fines eorum fecit esse diuersos, nisi quod unus manum Dei sentiens in recordatione proprie iniquitatis ingemuit, alter libero contra Dei misericordissimam ueritatem pugnauit arbitrio? Hic quicunque respondet, illi ut mutaretur adfuisse diuinum, huic ut induraretur defuisse presidium, et hoc contendit iniustum, propter quod rerum ipsarum fines in Dei uoluntate constituens dixit Apostolus: Cui uult miseretur, et quem uult indurat , dicente etiam Domino: Sine me nichil potestis facere , intelligat ista omnia uel adiuuante Domino perfici, uel deserente permitti, ut  nouerit tamen nolente eo nichil prorsus admitti.« Et post pauca : »Nunc autem, cum damnatis pena iusta datur, saluatis autem gratia donatur indebita, quis usque adeo humane conditionis oblitus diuini sensus arcana discutiat, ut cum ipsam penam merito fuerit consecutus, queratur cur alius gratiam que ei non debebatur acceperit?« Et item S. Augustinus in libro de Bono perseuerantie : »Non enim est iniquitas apud Deum, sed inscrutabilia sunt iudicia eius, et inuestigabiles uie eius , uniuerse autem uie Domini misericordia et ueritas . Inuestigabilis ergo est misericordia, qua cuius uult miseretur, nullis eius precedentibus meritis: et inuestigabilis ueritas qua quem uult obdurat, eius quidem precedentibus meritis, sed cum eo cuius miseretur  plerumque communibus; sicut duorum geminorum, quorum unus assumitur, alius relinquitur, 41 dispar est exitus, merita communia. In quibus tamen sic alter magna Dei bonitate liberatur, ut alter nulla eius iniquitate damnetur. Nunquid enim iniquitas est apud Deum? Absit: sed inuestigabiles sunt uie eius. Itaque misericordiam eius in his qui liberantur, et ueritatem in his qui puniuntur sine dubitatione credamus, neque inscrutabilia scrutari aut inuestigabilia uestigare conemur. Ex ore quippe infantium et lactentium suam perficit laudem : ut quod in his uidemus, quorum liberationem bona eorum merita nulla precedunt, et in his quorum damnationem utrisque communia originalia  sola precedunt, hoc et in maioribus fieri nequaquam omnino cunctemur, id est, non putantes uel secundum sua merita gratiam cuiquam dari, uel nisi suis meritis quemquam puniri, siue pares qui liberantur atque puniuntur, siue dispares habeant causas malas; ut qui uidetur stare uideat ne cadat , et qui gloriatur non in seipso, sed in Domino glorietur .« Item Augustinus in libro quarto contra Pelagium : »Attulit in multa patientia uasa ire que perfecta sunt in perditionem, ut notas faceret diuitias glorie sue in uasa misericordie que preparauit in gloriam. Ira quippe non redditur nisi debita, ne sit iniquitas apud Deum: misericordia uero etiam cum prebetur indebita,  non est iniquitas apud Deum. Et hinc intelligunt uasa misericordie quam gratuita illis misericordia prebeatur, quod ire uasis, cum quibus eis est perditionis causa et massa communis, ira debita et iusta rependitur.« Et item Augustinus in epistola ad Optatum dixerat : »Tanquam figulum luti, ex eadem massa facere, aliud uas in honorem, aliud in contumeliam: merito autem uideretur iniustum, quod fiunt uasa ire ad perditionem, si non esset ipsa uniuersa ex Adam massa damnata. Quod ergo fiunt inde nascendo uasa ire, pertinet ad debitam penam: quod autem fiunt renascendo uasa misericordie, pertinet ad indebitam gratiam. Ostendit ergo Deus iram suam, non utique perturbationem animi, sicut est que ira hominis nuncupatur; sed  iustam fixamque uindictam, quod de stirpe inobedientie ducitur propago peccati atque supplicii, et homo natus ex muliere, sicut in libro Iob scriptum est : breuis est uita, et plenus iracundia; eius enim rei uas est qua plenus est; unde ire uasa dicuntur. Ostendit et potentiam suam, qua bene utitur etiam malis, multa illis naturalia et temporalia bona largiens, eorumque malitiam ad exercendos et comparatione admonendos bonos accommodans, ut in eis discant agere gratias Deo, quod ab eis non suis meritis, que in eadem massa paria fuerunt, sed illius miseratione discreti sunt.« De qualibus Gregorius in uigesima prima Ezechielis homilia dicit: »Paulus cum adhuc rudis esset in fidei uocatione, quia iam Domini uerba perceperat, et celesti gratia  plenus erat, uas electionis appellatur, cum dicitur: uas electionis mihi est . Hinc pastores atque doctores propheta admonet dicens: Mundamini qui fertis uasa Domini . Ipsi etenim quasi 42 mense Domini uasa portant, qui uitam fidelium erudiendo tolerant, ut quandoque hanc Domino ad holocaustum et sacrificium perducant.« Quas sequens sententias Florus, ex cuius scripto iste quicunque sit compilator falsidicus hec capitula commasticans expuit, ibidem scripsit dicens. »Unde Apostolus, inquit, uasa misericordie eius appellat , ut ostenderet diuitias gratie sue que preparauit in gloriam. E contrario autem malos presciuit per propriam malitiam malos futuros, et presciuit per suam iustitiam eterna ultione  damnandos. Sicut presciebat de Iuda proditore quod eum esset traditurus, sicut Euangelium dicit, cum esset unus ex duodecim : presciebat etiam eternam eius damnationem cum diceret: ue autem homini illi per quem filius hominis tradetur: bonum erat ei si natus non fuisset homo ille . Et item malos non ideo perire quia boni esse non potuerunt, sed quia mali esse uoluerunt, et suo uitio uasa ire aptata in interitum perseuerauerunt, et in massa perditionis uel originali uel actuali merito permanserunt.«



CAPUT X. De testimoniis Scripturarum, quibus Gothescalcus et sui complices alieno sensu a fide catholica et orthodoxorum doctrina irreuerentissime abutuntur.


Sciendum est etiam, quod sub hoc sensu, quo iste compilator usus est Apostoli testimonio, etiam aliis testimoniis in asserendo suum errorem Gothescalcus cum suis scholasticis utitur, ut Uniuersa propter semetipsum operatus est Dominus, impium quoque ad diem malum ; et de Ecclesiastico, Qui transgreditur a iustitia ad peccatum, parauit eum Deus ad rompheam . De quibus ita catholici sentiunt: quia impium ad diem malum operatus est Dominus, et transgredientem a iustitia ad peccatum parauit ad rompheam, quia  quem impium et transgredientem futurum presciuit, non predestinauit ut ad diem sibi malum, et ad rompheam, id est debitam ultionis uindictam perueniret, sed permisit, factumque proprio uitio impium, et arbitrio suo transgressorem, iusto iudicio condemnauit. Qui non ideo est impius factus, neque est idcirco transgressus, quoniam impius futurus et transgressor est a Deo prescitus: sed ideo est impius et transgressor a Deo prescitus, quia impius et transgressor uitio suo erat futurus. Propterea quicunque legerit hoc Apostoli testimonium in huius tertio compilatoris capitulo positum, sanius secundum catholicorum Patrum doctrinam intelligere debet quod dictum est ab Apostolo: uasa ire perfecta uel aptata ad interitum , peccato prime preuaricationis: et  quod dicit, Facit Deus uas in honorem, scilicet gratia et predestinatione: facit autem uas in contumeliam, non operando, sed iustissime deserendo, sicut plena sunt orthodoxorum uolumina tali expositione. Scilicet 43 quia cor Pharaonis iusto iudicio indurauit, quod per gratiam non emolliuit: in reprobum sensum ex retributione iustitie, quia est peccatum et pena peccati. In aliud sepe peccatum peccatores tradidit, quia gratia non liberauit: iustitia excecauit, quia gratia non illuminauit: uas in contumeliam fecit, quia iuste in massa perditionis atque damnationis reliquit, et non per gratiam predestinando uas honorabile fecit. Sic et inclusit quoniam non aperuit, destruxit quia non edificauit, despexit quem non respexit; et eum qui transgreditur a iustitia ad  iniquitatem, ex retributione iustitie Deus parauit ad rompheam; et permisit gentes ingredi uias suas, et hominem dimisit in manu consilii sui; balteum regum iuste deserendo dissoluit, fune renes eorum permittendo precingit; ex retributione iustitie in tentationem inducit, quoniam iuste induci permittit. Et in Iob, Priuauit Deus sapientia , cui iuste non dedit: et de his de quibus scriptum est, quia non potuerunt audire quoniam uoluit Deus eos occidere , scilicet quod merebantur.: ut reddat iustitia quod non indulget gratia. Unde et Prosper, ex uerbis sancti Augustini, in responsione obiectionis Xu uincentianarum, ostendit quia sicut Deus nemini correctionis adimit uiam, ita  nec quemquam boni possibilitate dispoliat: quia qui se a Deo auertit, ipse et uelle quod bonum est et posse sibi sustulit. Non est ergo consequens, ut Deus quibus penitentiam non dederit resipiscentiam abstulerit, et quos non leuauerit, alliserit: cum aliud sit insontem in crimen egisse, quod alienum est a Deo, aliud criminoso ueniam non dedisse, quod de peccatoris est merito. Iste sunt due sortes, et duo funiculi dimensi, unus ad occidendum, et unus ad uiuificandum, commemorati de scripturis in libello domni Prudentii, ad confirmandam sententiam quia sunt reprobi a Deo predestinati ad mortem, sicut electi ad uitam. Sed melius, quia uerius, Prosper, ut diximus, ex uerbis sancti Augustini, qualiter catholice intelligere debeamus huiusmodi Scripture  sacre locutiones aperuit. uidelicet quia aut ad donum pertinet gratie, aut ad retributionem iustitie, quidquid Deus misericorditer iusteque facit, qui fecit que futura sunt, quia ut S. Augustinus dicit in libro de Bono perseuerantie, nichil est nisi quod aut ipse fecit, aut fieri ipse permittit, et in libro de Gratia et libero Arbitrio ad ualentinum et cum eo monachos : »Fixum enim debet esse et immobile in corde uestro, quia non est iniquitas apud Deum; ac per hoc quando legitis in litteris ueritatis, a Deo seduci homines, aut obtundi uel obdurari corda eorum, nolite dubitare precessisse mala merita eorum, ut iuste ista paterentur, ne incurratis in illud prouerbium Salomonis: Insipientia uiri uiolat uias eius, Deum autem causatur in corde suo .« Et in eodem post aliquanta : »Quando ergo auditis dicentem Dominum: Ego Dominus seduxi prophetam illum : et quod ait Apostolus: Cuius uult miseretur, et quem uult obdurat , in eo quem seduci 44 permittit uel obdurari, mala eius merita, in eo uero cuius miseretur, gratiam Dei non reddentis mala pro malis, sed bona pro malis, fideliter et indubitanter agnoscite. Nec ideo auferatis a Pharaone liberum arbitrium, quia multis locis dicit Deus: Ego induraui Pharaonem, uel induraui aut indurabo cor Pharaonis. Non enim propterea ipse Pharao non indurauit cor suum; nam et hoc de illo legitur, quando ablata est ab Aegyptiis cynomyia dicente Scriptura: Et aggrauauit Pharao cor suum et in isto tempore, et  noluit dimittere populum ; ac per hoc et Deus indurauit per iustum iudicium, et ipse Pharao per liberum arbitrium.« Huius etiam locutionis modum et Beda in secundo libro commenti Luce euangeliste demonstrat, exponens sententiam dicti Dominici, animam saluam facere an perdere, hoc est hominem curare an non: »Idem est quod premiserat bene facere an male: non quod Deus summe bonus auctor mali nobis aut perditionis esse possit; sed quod eius non saluare Scripture consuetudine perdere dicatur, sicut dicitur indurasse cor Pharaonis, non quod molle obdurauerit, sed quod meritis precedentibus obduratum misericorditer emollire noluerit. Et cum rogamus, Ne nos inducas in tentationem,  protinus addendo, Sed libera nos a malo , manifeste docemur, eius inducere in tentationem non esse aliud quam non liberare a malo; eius perdere animam esse a perditione saluam non facere.« Et sanctus Gregorius in libro uigesimo nono  Moralium: »Semetipsum, inquit, Dominus hoc gelu gignere perhibet; non quo prauorum mentes ipse ad culpam format, sed quo a culpa non liberat; sicut scriptum est, Ego obdurabo cor Pharaonis , quod quia misericorditer mollire noluit, profecto districte se obdurare nuntiauit.« Hinc sanctus Augustinus in psalmo XXXu: »Dedit illos Deus in concupiscentias cordis illorum, facere que non conueniunt . Si Deus hoc facit ut faciant que non conueniunt, quid ipsi fecerunt?  Ergo fuit concupiscentia, quam uincere noluerunt, cui traderentur iudicio Dei, si aut digni haberentur qui traderentur.« Et in psalmo XXuIII: »Alii dicebant Bonus est, alii Non. Ut alios in caritatem suam traiiceret, alios in malitia eorum relinqueret.« Et in psalmo uI: »Dedit illos Deus in reprobum sensum. Nam ea est cecitas mentis. In eam quisquis datus fuerit ab interiore Dei luce secluditur; sed nondum penitus cum in hac uita est: sunt enim tenebre exteriores, que magis ad diem iudicii pertinere intelliguntur, ut penitus extra Deum sit quisquis dum tempus est corrigi noluerit.« Et in psalmo u: »Cum punit Deus peccatores, non malum suum eis infert, sed malis eorum eos dimittit.« Et in psalmo uII: »Esse ad lucem pertinet, non esse ad  tenebras. Qui ergo deserit eum a quo factus est, et inclinat in id unde factus est, id est in nichilum, in hoc peccato tenebratur, et tamen non penitus perit, sed in infimis ordinatur.« His catholicorum documentis agnoscat capitulorum compilator, nichil se adiuuari posse a Fulgentio in expositione secundum suum sensum huius 45 apostolici testimonii. Quapropter ad perscrutanda capituli reliqua transeamus.



CAPUT XI. De perscrutandis capituli subsequentis reliquiis.

Denique ait noster, quia ueritatis secundum suam intelligentiam infestissimus persecutor, »In electione tamen saluandorum misericordiam Dei precedere  meritum bonum: in damnatione autem periturorum malum meritum precedere iustum Dei iudicium.« Noluit hec iste compilator sic ponere, sicut illa Florus in suo scripto bene studuit ponere, et in quantocunque illa uerbis conuertit, in tanto a recto sensu peruertit. Dixit namque ille, »Siue autem in illis qui saluantur siue in illis qui pereunt, uoluntas propria remuneratur, uoluntas propria damnatur. Sed in illis, quia per gratiam Domini saluatoris est sanata, ut ex mala et praua fieret bona et recta, est proculdubio dignissime coronata. In istis autem, quia non acquiescit per Saluatorem recipere sanitatem, iustissime per eumdem iudicem sentiet perpetuam damnationem.« Et supra: »Ergo bonos presciuit  omnino et per gratiam suam bonos futuros, et per eamdem gratiam eterna premia accepturos: id est et in presenti seculo bene uicturos et in futuro feliciter remunerandos: utrumque tamen ex dono misericordie Dei. Unde Apostolus uasa misericordie eius appellat dicens: Ut ostenderet diuitias gratie sue in uasa misericordie, que preparauit in gloriam . Econtrario autem malos et presciuit per propriam malitiam malos futuros, et presciuit per suam iustitiam eterna ultione damnandos.« Immutauit compilator incomposite uerba composita, et rectum sensum transtulit in peruersum. Si enim dixisset, in saluatione electorum misericordiam Dei precedere bonum meritum, utcunque constare intelligeretur sententia. Nunc  autem, quia dicere maluit, in electione saluandorum misericordiam Dei precedere bonum meritum, a consequentia recti sensus recessit. Nam de saluandorum electione scriptum est: Elegit Deus nos in ipso, id est in Christo, ante mundi constitutionem, predestinans nos in adoptionem filiorum . Unde Augustinus in libro de Predestinatione sanctorum dicit : »Si queratur unde quisque sit dignus, non desunt qui dicant uoluntate humana: nos dicimus, gratia uel predestinatione diuina.« Et predestinatio, que sine prescientia esse non potest, ipsa est electio, sicut docet Apostolus: Quos presciuit et predestinauit conformes fieri imaginis Filii sui . Et iterum: Quos presciuit hos et predestinauit, uocauit, iustificauit, glorificauit ; quibus singulis hanc opponens sententiam sanctus Augustinus subiungit  »et non alios;« et electio gratie ipsa est misericordia. Dicat ergo, que misericordia est alia que precedit bonum meritum in electione saluandorum, si in electione saluandorum precedit misericordia. Igitur misericordiam 46 precedit misericordia, et erunt due misericordie quibus eliguntur saluandi: cum non in electione saluandorum, sed in saluatione electorum duobus modis sit intelligenda Dei misericordia, uidelicet eius gratuita gratia. Unde si uult inter primam et secundam misericordiam, gratuitam scilicet gratiam, cognoscere differentiam, legat sancti Augustini librum de gratie predestinatione, in quo ad locum dicit : »Misereor cui miserebor, et misericordiam  prestabo cui misericors fuero , ut primum a Deo misericordiam uocatione credamus hominibus prerogari: que sola ad recte uiuendum non sufficit, si deserat qui uocauit. Ideoque additum, et misericordiam prestabo cui misericors fuero, ut a Deo accipi manifestum sit etiam ipsa misericordie opera, que cum uidemur impendere Dei misericordiam promeremur. Sic enim in Euangelio Dominus dicit: Beati misericordes, quoniam misericordiam consequentur . Quod nisi sic intellexisset Apostolus, nunquam probationis gratia disputationi sue hoc testimonium curasset inserere. Si quem uero mouet quod non omnes, etiam de his qui iam uocati sunt, ad secundam gratiam, id est ad recte  uiuendi donum peruenire mereantur, sicut Dominus in Euangelio dicit: Multi sunt uocati, pauci uero electi , hinc intelligat quale sit, quod contra Dei gratiam defensare molitur qui de libero sibi blanditur arbitrio. Quicunque enim, diuine uocationis munere derelicto, ad impiam rursus defluxere perfidiam, ipsis Dei gratiam deserentibus ad implendum quod uoluerant sufficit arbitrium,« et reliqua, que latius et disertissime ibidem prosequitur gratie celestis orator. Hinc et Prosper in libro Sententiarum epigrammatum, quas ex sancti Augustini dictis breuiter adnotauit : »Sicut duo sunt, inquit, officia medicine, unum quo sanatur infirmitas, aliud quo custoditur sanitas: ita duo dona sunt gratie, unum quod aufert carnis cupiditatem, aliud  quod facit animi perseuerare uirtutem.« His doctorum sententiis discat et intelligat se non bene dixisse, in electione saluandorum misericordiam Dei precedere meritum honum; quoniam prima est quam altera non precedit gratia in electione et uocatione saluandorum, que omne precedit bonum meritum: quin et cogitare et uelle bonum, et fidem totius operis boni initium, que per dilectionem operatur, sine qua impossibile est placere Deo, ut Scriptura testatur dicens: Non quasi sufficientes simus cogitare aliquid a nobis, quasi ex nobis: sed sufficientia nostra ex Deo est : Qui dedit nobis et uelle et perficere pro bona uoluntate , et: Alteri datur fides in eodem spiritu . Unde Augustinus in libro de Predestinatione sanctorum  dicit : »Elegit Deus in Christo ante mundi constitutionem membra eius: et quomodo eligeret eos qui nondum erant, nisi predestinando?« Et post aliquanta: »Elegit ergo nos Deus in Christo ante mundi constitutionem, predestinans nos in adoptionem filiorum: non quia per nos sancti et immaculati futuri eramus, sed elegit, predestinauitque ut essemus,« alioquin gratia iam 47 non est gratia, si non fuerit gratis data. Secunda autem est misericordia siue gratia recte uiuendi, ad quam presciti et predestinati, electi atque uocati gratie dono peruenire merentur: qua gratia iustificati in futuro glorificabuntur, accipientes gratiam pro gratia, id est gratiam beate retributionis pro gratia bone operationis, sicut sanctus Augustinus in libro de Bono  perseuerantie scripsit.



CAPUT XII. Diffinitio sancti Augustini, quid sit sanctorum predestinatio, a qua capitulorum istorum compilator omnimodis discordare cognoscitur, et per ambages fidem diuine predestinationis extenuando peruertit, et uerba ueritatis ad mendacia quantum potest inflectit: unde eum catholicorum doctrina aperta ueritate, et si non eum pertinacie inherentem ad tramitem ueritatis reflectit, uerum de mendacio contrarium ueritati reuincit.

»Hec est, inquiens, predestinatio sanctorum, nichil aliud, prescientia scilicet et preparatio beneficiorum Dei, quibus certissime liberantur quicunque liberantur.« Et item in eodem : »Post  casum autem hominis, non nisi ad gratiam suam Deus uoluit pertinere ut homo accedat ad eum, neque nisi ad gratiam suam uoluit pertinere, ut homo non recedat ab eo. Hanc gratiam posuit in illo in quo sortem consecuti sumus, predestinati secundum propositum eius qui uniuersa operatur, ac per hoc sicut operatur ut accedamus, sic operatur ne discedamus.« Et in libro, sicut supra diximus, de Predestinatione sanctorum : »Si discutiatur, inquit, et queratur unde quisque sit dignus, non desunt qui dicant uoluntate humana: nos autem dicimus, gratia uel predestinatione diuina. Inter gratiam porro et predestinationem hoc tantum interest, quod predestinatio est gratie preparatio, gratia uero iam ipsa donatio. Quod itaque ait  Apostolus: Non ex operibus, ne forte quis extollatur, ipsius enim sumus figmentum, creati in Christo Iesu in operibus bonis , gratia est: quod autem sequitur: Que preparauit Deus ut in illis ambulemus, predestinatio est, que sine prescientia esse non potest.«

Sed iste commutator, immutans uerba et sensus Flori qui secutus fuerat sensum Augustini, sicut dicitur:

Cattus in obscuris cepit pro sorice picam,
putamus quod quando dixit in electione saluandorum misericordiam Dei precedere meritum bonum, in damnatione autem periturorum malum meritum precedere iustum Dei iudicium, hoc dicere uoluerit,  quod sanctus Augustinus rectissime et apertissime in libro de Bono perseuerantie dicit : »Ex ore, inquiens, infantium et lactentium Deus suam perfecit laudem , ut in his quorum liberationem, id est electionem, uidemus, bona eorum merita nulla 48 precedant, et in his quorum damnationem uidemus, non cunctemur nisi suis meritis quemque puniri, siue pares qui liberantur et qui puniuntur, siue dispares habeant causas malas.« Nam ideo dicuntur electi, quia de massa perditionis sunt gratia electi nullum habentes meritum antequam eligantur, quorum electio ipsa est Dei misericordia, sicut in Arausica synodo, cui beatus Cesarius ex delegatione sedis apostolice presedit, et capitula ab apostolica sede directa, subscribenda  et tenenda omnibus protulit, capite XIu dicitur: Nullus miser de quantacunque miseria liberatur, nisi qui Dei misericordia preuenitur, sicut dicit Psalmista: Cito anticipet nos misericordia tua, Domine ; et illud: Deus meus, misericordia eius preueniet me . »Et capite XuIII: Debetur merces bonis operibus si fiant, sed gratia que non debetur precedit ut fiant.« Hec est gratuita electio, que precedit opera bona, hec est misericordia, qua miseri liberantur, cum de massa perditionis eliguntur, id est gratis leguntur. Quam misericordiam, id est antesecularem electionem, Dei scilicet eternam predestinationem, alia misericordia non precedit. Qua uidelicet misericordia  miseri eliguntur, ut boni de malis fiant: quibus per eamdem misericordiam electis datur fides, parantur opera bona, in quibus preuenti, adiuti, ambulantes, et ut perseuerent subsecuti, ad uitam, id est ad gratiam perueniant sempiternam.

Quod uero subiunxit, »in damnatione autem periturorum malum meritum precedere iustum Dei iudicium,« si uult ipsam predestinationem reproborum appellari iudicium Dei, quod uidelicet iudicium Dei, id est predestinationem, precedat malum meritum reproborum, pro quo secundum prescientiam predestinauit reprobos ad interitum, quia malum meritum illorum presciens Deus ad interitum illos predestinauit, quam male dicat intelligat. Neminem enim Deus damnat antequam peccet, quia neminem  deserit antequam deseratur, sicut catholici dicunt doctores. Et sanctus Augustinus in libro de Predestinatione sanctorum, et de Bono perseuerantie, latissime et frequentissime atque catholicissime hinc repugnat eis, Scripture sacre exemplis, et ueracissimis ratiocinationibus, quorum uerba talem imperitiam resonabant, et insipientia talem stultitiam demonstrabat. Si autem intelligi uult iusto Dei iudicio, quod precedit periturorum malum meritum, penam eis ex retributione iustitie predestinatam, ipse suam sententiam, qua predestinatos ad interitum dicit, cum conatur astruere, uidetur pro certo destruere: quia utrumque, et predestinati et relicti, id est et gratia preparati, et retributione iustitie in massa perditionis cui est pena predestinata  relicti, esse non possunt: quoniam catholici magistri nostri sentiendo confirmant, quia Deus hominem creauit, quem consistere ad eternitatem uoluit, et non ut periret predestinauit; periturum autem illum presciuit, qui factus est massa perditionis totius humani generis, ex qua massa perditionis 49 presciuit et predestinauit ante omnia secula quosdam ad uitam, et uitam illis predestinauit eternam, ut dicit Apostolus: Gratia autem Dei uita eterna , que in Euangelio appellatur regnum paratum, id est predestinatum, electis scilicet predestinatis ab origine mundi.

Deinde subiungit atque dicit: »Predestinatione autem Deum tantum statuisse que ipse uel gratuita misericordia uel iusto iudicio facturus erat, secundum  Scripturam dicentem: Qui fecit que futura sunt : in malis uero ipsorum malitiam prescisse, quia ex ipsis est, non predestinasse, quia ex illo non est; penam sane malum meritum eorum exsequentem, uti Deum qui omnia prospicit presciuisse, et predestinasse quia iustus est.« Ordinabilius Florus in suo scripto, unde hic commisculans ista decerpsit, legitur posuisse. uidelicet, inquiens »Omnipotentem Deum in malis ipsorum malitiam prescisse, quia ex ipsis est, non predestinasse, quia ex illo non est: penam uero illorum et prescisse quia Deus est, et predestinasse quia iustus est; ut et in illis sit meritum sue damnationis, et in illo potestas et iudicium  iuste damnantis. Non enim predestinat Deus nisi que ipse facturus est: prescit uero multa que ipse facturus non est, sicut omnia mala, que utique mali faciunt, non ille.« Unde et Prosper in responsione decima quinta contra Gallos dicit: »Qui prescientiam Dei in nullo ab ipsius predestinatione discernit, quod tribuendum est Deo de bonis, hoc etiam de malis conatur ascribere. Sed cum bona ad largitorem cooperatoremque eorum Deum, mala autem ad uoluntariam rationalis creature nequitiam referenda sint, dubium non est, sine ulla temporali differentia, Deum et prescisse simul et predestinasse que ipso erant auctore facienda, uel que malis meritis iusto erant iudicio retribuenda: prescisse autem tantummodo, non etiam predestinasse, que  non ex ipso erant causam operationis habitura. Potest itaque sine predestinatione esse prescientia, predestinatio autem sine prescientia esse non potest.« Tamen qualitercunque iste confusor ista posuerit, uidetur nobis quia intelligere possumus que dicit, »Predestinatione autem Deum tantum statuisse que ipse uel gratuita misericordia uel iusto iudicio facturus erat, secundum Scripturam dicentem, qui fecit que futura sunt: in malis uero ipsorum malitiam prescisse, quia ex ipsis est, non predestinasse, quia ex illo non est: penam sane malum meritum eorum exsequentem, uti Deum qui omnia prospicit presciuisse, et predestinasse quia iustus est.« Beatus namque Augustinus dicit, et Prosper ex uerbis illius clarissime manifestat, quoniam  predestinatio Dei est, que aut ad donum pertinet gratie qua liberantur electi, aut ad retributionem iustitie qua puniuntur iniusti. Et bene posuit, non intelligens quod de alterius dictis assumpsit, predestinatione Deum statuisse que ipse uel gratuita misericordia uel iusto iudicio facturus erat: quoniam misericordia statuit liberare electos, 50 iudicio penam predestinauit iniustis. Et hoc totum est Dei predestinatio, que aut ad donum pertinet gratie, aut ad retributionem iustitie. Nunc dicat quomodo Deus perituros ad interitum predestinauit, quoniam in secundo capitulo dixit, »quia in massa damnationis uel merito originali uel etiam actuali permanserunt:« et in tertio fidenter est fassus, »predestinationem electorum ad uitam, et predestinationem  impiorum ad mortem,« et postea subsecutus est dicens, »Misericordia saluantur electi, iudicio iniustis est pena predestinata.« Talem enim sensum exprimit sua contextio. Quomodo ergo nunc iterum iniusti possunt intelligi ad penam a Deo predestinati? Quoniam si a Deo ad interitum predestinantur, Dei predestinatione sine dubio pereunt, sicut ad salutem predestinati Dei predestinatione saluantur. Et si reprobi Dei predestinatione pereunt, dicant quis auctor est eorum perditionis. Unde Prosper actione decima sexta contra uincentianos dicit: »Non perseueraturi, uidelicet perituri, non ex Dei opere, inquit, sed ex sua uoluntate deficiunt, casuri tamen et recessuri ab eo qui  falli non potest presciuntur.« Ecce in his duobus capitulis incompositus iste compositor dixit reprobos in massa perditionis relictos, et ad interitum iterum predestinatos: et post hec eosdem prius relictos, et post ad interitum predestinatos, in malis suis prescitos non predestinatos, penam autem eis predestinatam. Monstruosa confectio, ut de monte Lycie per transformationem confingitur:

Prima leo, postrema draco, media ipsa chimera.

Quid querit latibula? ueritas angulos non habet. Quid tergiuersando ad omnia se componit? Que catholici dicunt dicit, uel potius ad illa se affectando componit, et que heretici dicunt pro uiribus asserit. Sicut de chameleonte refertur, qui in omnes quos uiderit mox se colores conuertit, et de Aesopi  barba fabulose refertur, quia quidquid de ea dominus serui dolosi dixerit, dictum suum in illa inuenire ualebit: sic et iste suam sententiam temperat, ut et catholicis et dyscolis se accommodans, cum utrisque se partibus prestet, nulli conueniat. Ceterum postquam dixit: »Penam sane malum meritum eorum exsequentem, uti Deum qui omnia prospicit presciuisse, et predestinasse quia iustus est,« adiunxit, »apud quem est, ut S. Augustinus ait, de omnibus omnino rebus tam fixa sententia quam certa prescientia.« Hoc namque uerum est quod S. Augustinus in libro suo conuenientissime posuit, et iste compositor incompositus hic inconuenientissime usurpauit. Nihil enim Deus prescit, quod  non sit omnino futurum: nec futurum quid esse potest, quod non Deus prescierit. Non tamen quicunque pereunt, ideo pereunt quia perituri a Deo presciuntur, sed quia perituri sunt, a Deo ante secula presciuntur. Sicut Prosper in decima tertia responsione contra uincentianos dicit, »quod etsi ex eterna prescientia precognitum habet quid uniuscuiusque meritis retributurus sit, nemini tamen per hoc quod falli non 51 potest, aut necessitatem aut uoluntatem intulit delinquendi. Si ergo a iustitia et pietate quis deficit, suo in preceps fertur arbitrio, sua concupiscentia trahitur, sua persuasione decipitur. Nihil ibi Pater, nichil Filius, nichil agit Spiritus sanctus: nec tali negotio quidquam diuine uoluntatis interuenit, cuius  opere multos scimus ne laberentur retentos, nullos autem ut laberentur impulsos.« Et item in decima quinta: »Si ergo in sanctitate uiuitur, si in uirtute proficitur, si in bonis studiis permanetur, manifestum munus est Dei, sine quo nullius boni operis fructus acquiritur. Si autem ab his receditur, et ad uitia ac peccata transitur, nichil ibi Deus male tentationis immittit, et recessurum non deserit antequam deseratur, et facit plerumque ne deserat, aut etiam si discessit ut redeat. Cur autem illum retineat, illum non retineat, nec possibile est comprehendere, nec licitum uestigare, cum scire sufficiat, et ab illo esse quod statur, et non ab illo esse quod ruitur.« Et item Prosper in libro Sententiarum :  »Neminem Deus ad peccandum cogit; preuidet tamen eos qui propria uoluntate peccabunt. Cur ergo non uindicet iustus que fieri non cogit prescius?«

Unde uerum est quod exceptor iste de Flori scripto, licet inordinato ordine, hic interposuit dicens: »In malis uero ipsorum malitiam prescisse, quia ex ipsis est, non predestinasse, quia ex illo non est: penam sane malum meritum eorum exsequentem, uti Deum qui omnia prospicit presciuisse, et predestinasse quia iustus est.« De sententia autem Augustini, quam supposuit dicens: »De omnibus omnino rebus tam fixa est sententia, quam certa prescientia,« sanctus Prosper in prefato libro  dicit, ostendens quia non sub eo sensu illam Augustinus dixit, quo hic capituli compositor interposuit, ex illa  probare cupiens, sic reprobos predestinatos ad interitum, sicut electi sunt predestinati ad uitam. Ait enim Prosper: »Ira Dei non perturbatio eius est, sed iudicium quo irrogatur pena peccato: cogitatio uero ipsius et recogitatio mutandarum rerum est incommutabilis ratio. Neque enim sicut hominem ita Deum cuiusquam facti sui penitet, cuius de omnibus omnino rebus tam fixa sententia, quam certa est prescientia.« Quam ultimam sententie huius partem idem Prosper in eodem libro  exponit dicens: »Magna opera Domini, exquisita in omnes uoluntates eius . Preuidet bonos futuros et creat, preuidet malos futuros et creat, seipsum ad fruendum prebens bonis, multa munerum suorum largiens etiam malis, misericorditer ignoscens, iuste  ulciscens. Item, misericorditer ulciscens, iuste ignoscens, nichil metuens de cuiusquam malitia, nichil indigens de cuiusquam iustitia, nichil sibi consulens de operibus bonorum, et bonis consulens etiam de penis malorum.« Et iterum : »Nullum Deus uel angelorum uel hominum crearet, quem malum futurum esse prescisset, nisi pariter nosset quibus eos bonorum usibus commendaret, atque ita 52 ordinem seculorum quasi pulcherrimum carmen etiam ex quibusdam antithetis honestaret.« Hec agit prescius et predestinans omnium bonorum Deus, prescius non predestinans omnium malorum Deus, apud quem de omnibus omnino rebus tam fixa est sententia, quam certa prescientia: quia nec aliud, nec aliter futurum est, nisi quod et sicut  prescit, et quod et sicut futurum est Deus ante presciuit. Non tamen mala fieri prescientia sua cegit, sed que futura erant, ut Deus ante presciuit, de quo scriptum est: Deus eterne, qui absconditorum es cognitor, qui nosti omnia antequam fiant .

Et quod in capitulo compilator subiunxit, ad hoc siquidem facit Sapientis dictum: Parata sunt derisoribus iudicia, et mallei percutientes stultorum corporibus , in hoc sensu potest conuenienter intelligi positum, quo posuit, penam sane malum meritum eorum exsequentem, uti Deum qui omnia prospicit, presciuisse, et predestinasse quia iustus est. Sed ad quid illud posuerit non ignoramus: tamen  ut possit qualicunque modo constare, interpretari uolumus. De hoc siquidem testimonio uenerabilis Beda presbyter Patrum sequens sententias dicit : »Parata sunt derisoribus iudicia, et mallei percutientes stultorum corporibus. Et si reprobi, inquit, sicut predictum est, uel iussionis uel comminationis diuine iudicium derident, parata tamen eos exspectant iudicia damnationis, que ut mallei ferrum candens, ita eos in fornace gehenne sine fine uerberent.« Hinc et sanctus Gregorius in libro decimo quinto Moralium dicit: »Quia omnipotentis, inquiens, iustitia futurorum prescia ab ipsa mundi origine ignem creauit, qui in pena reproborum esse semel inciperet, sed ardorem suum etiam sine lignis nunquam finiret.« Et S. Hieronymus  in libro decimo Commenti Isaie prophete: »Ab heri quippe et preterito tempore preparata est a rege domino Thofeth, id est lata et spatiosa gehenna, que eos, id est impios, eternis urat ardoribus.« Quod mox subsecutus est de hac immobilitate prescientie et predestinationis Dei, per quam apud eum futura iam facta sunt, etiam apud Ecclesiastem bene intelligitur dictum: Cognoui quod omnia opera que fecit Deus perseuerent in perpetuum: non possumus his addere nec auferre que fecit Deus ut timeatur .

uidendum est in doctorum tractatibus, qualiter hoc exemplum sue astipuletur sententie, qua conatur asserere sicut electos ad uitam, ita et reprobos a Deo predestinatos ad penam. Ait namque Hieronymus  in expositione libri Ecclesiastes , Cognoui, inquiens, quia omnia que fecit Deus ipsa erunt in eternum: super illa non potest addi, et ab illis non potest auferri, et fecit Deus ut timeant a facie eius: »Nihil est, inquit, in mundo quod nouum sit. Solis cursus, et lune uices, et terre arborumque siccitas uel uiror, cum ipso mundo nata sunt atque concreata. Et idcirco Deus certa ratione cuncta moderatus est, et iussit humanis usibus elementa seruire, ut homines hec uidentes intelligant esse prouidentiam, et timeant a facie Dei, dum ex rerum equalitate, cursu, ordine, atque 53 constantia intelligunt Creatorem. Inuisibilia enim ipsius a creatura mundi per ea que facta sunt intellecta conspiciuntur. Sempiterna quoque eius uirtus  et diuinitas . Quod si uoluerimus priore sensu finito quasi a capite legere, Et Deus fecit ut timeant a facie eius, hic est sensus, Deus fecit hec omnia ut timeant homines ab eo quod semel Deus disposuit in alia declinare. Pulchre autem temperauit dicens, ut timeant a facie eius. uultus quippe Domini super facientes mala.« Et Alcuinus in explanatione eiusdem libri, ad Oniam sacerdotem, et Candidum presbyterum, et Natanelem diaconum discipulos suos: Didici quod omnia opera que fecit Deus perseuerent in perpetuum. Non possumus eis addere quidquam, nec auferre que fecit Deus ut timeatur . Nihil est in mundo, inquit, quod nouum sit. Solis cursus, et Lune uices, et  terre arborumque siccitas uel uiror, cum ipso mundo nata sunt atque creata. Et idcirco Deus certa ratione cuncta moderatus est, et iussit humanis usibus elementa seruire, ut homines uidentes hec intelligant esse prouidentiam Dei, et timeant a facie Dei, dum ex rerum equalitate, cursu, ordine, atque constantia, intelligunt Creatorem.«

Et quoniam hoc de Ecclesiaste testimonium qualiter sue astipulationi conueniat, uidelicet quia nequaquam conueniat, doctorum sententiis demonstrauimus, ex hoc quod premisit, De hac, inquiens, immobilitate prescientie et predestinationis Dei, per quam apud eum futura iam facta sunt, Prosper illi ex libro secundo , de uocatione gentium respondeat: »Non est, inquiens, in Deo accidens,  motus, aut noua uoluntas, aut temporale consilium, nec cogitatio eius cum rerum mutabilium inequalitate uariatur; sed cuncta pariter tempora et temporalia sempiterno ac stabili comprehendit intuitu, et omnibus omnia iam retribuit qui que sunt futura iam fecit. Hinc est illud beati Pauli apostoli scribentis ad Ephesios: Benedictus Deus et Pater Domini nostri Iesu Christi, qui benedixit nos in omni benedictione spiritali in celestibus in Christo. Sicut elegit nos in ipso ante mundi constitutionem, ut essemus sancti et immaculati in conspectu eius in caritate. Qui predestinauit nos in adoptionem filiorum per Iesum Christum in ipso, secundum propositum uoluntatis sue, in laudem glorie gratie sue , et cetera , que sub eiusdem sensus predicatione connectit, docens donum atque opus gratie in eterno Dei semper mansisse consilio, omnesque adoptionis filios, non solum in eo tempore quo iam existentes uocati sunt, sed etiam priusquam mundus constitueretur, electos. In qua electione quisque hominum in Christo precognitus non est nulla eidem ratione sociabitur. Omnes enim qui ad regnum Dei de cuiuslibet temporis uocatione uenturi sunt, in ista que secula cuncta precessit adoptione signati sunt. Et sicut nullus infidelium in hac sorte numeratus, ita nullus piorum ab hac benedictione discretus est. De plenitudine quippe membrorum corporis 54 Christi prescientia Dei, que falli non potest, nichil perdit et nullo detrimento minui potest. Summa  precognita atque in Christo ante secula eterna preelecta. Sicut ad Timotheum scribens Apostolus dicit: Collabora Euangelio secundum uirtutem Dei, qui nos liberauit et uocauit uocatione sua sancta, non secundum opera nostra, sed secundum suum propositum, et gratiam que data est nobis ante tempora eterna .« Et sanctus Augustinus in libro de Predestinatione sanctorum : »Hec est immobilis ueritas predestinationis et gratie, uelut Apostolus ait: Sicut elegit nos in ipso ante mundi constitutionem . Elegit ergo nos Deus in Christo ante mundi constitutionem, predestinans nos in adoptionem filiorum. Non quia per nos sancti et immaculati futuri eramus, sed elegit predestinauitque  ut essemus. Fecit autem hoc secundum placitum uoluntatis sue, ut nemo de sua, sed de illius erga se, uoluntate glorietur. Fecit hoc secundum diuitias glorie sue, secundum bonam uoluntatem suam, quam proposuit in dilecto Filio suo, in quo sortem consecuti sumus, predestinati secundum propositum, non nostrum, sed eius qui uniuersa operatur, usque adeo ut ipse in nobis operetur et uelle. Operatur autem secundum consilium uoluntatis sue, ut simus in laudem glorie eius.« Et item, cap. 17: »Ex hoc proposito eius est illa electorum propria uocatio, quibus omnia cooperantur in bonum, qui secundum propositum uocati sunt; et sine penitentia sunt dona et uocatio Dei.« Et item: »Elegit ergo eos de mundo cum hic ageret carnem, sed iam electos in  seipso ante mundi constitutionem.«

Talis est fides orthodoxorum de predestinatione sanctorum. Studeat et dicat capitulorum istorum compilator, quia relictos reprobos, impios et iniustos, ac perituros, ante mundi constitutionem predestinauit Deus ad interitum, et perditionem, et penam. Nos dicere non audemus quia non dixit Apostolus, nec per eum loquens Dominus iehsu Christus. Nec emendatiore stylo et ungue censorio corrigens sua scripta beatus Augustinus iussit eisdem scriptis nos taliter predicare. Dicit idem beatus Augustinus in eodem libro : »Electi sunt itaque, quin predestinati, ante mundi constitutionem ea predestinatione in qua Deus sua futura facta presciuit: electi autem de mundo ea uocatione qua  Deus id quod predestinauit impleuit. Quos enim predestinauit illos et uocauit, illa scilicet uocatione secundum propositum. Non ergo alios, sed quos predestinauit ipsos et uocauit, nec alios: sed quos ita uocauit ipsos et iustificauit, nec alios; sed quos predestinauit, uocauit, iustificauit, ipsos et glorificauit: illo utique fine qui non habet finem.« Et item : »Elegit Deus, inquiens, in Christo ante mundi constitutionem membra eius. Et quomodo eligeret eos qui nondum erant nisi predestinando? Elegit ergo predestinans nos. Nunquid eligeret impios et immundos? Nam si questio proponatur, utrum hos eligat, an potius sanctos et immaculatos, quid horum respondeat quis requirat? ac non statim ferat 55 pro sanctis immaculatisque sententiam?« Et  item in libro de Predestinatione sanctorum : »Est etiam, inquiens, preclarissimum lumen predestinationis et gratie ipse Saluator, ipse Mediator Dei et hominum homo Christus iehsu.« Et item : »Ipsa est igitur predestinatio sanctorum, que in sancto sanctorum maxime claruit, quam negare quis potest recte intelligentium eloquia ueritatis? Nam et ipsum Dominum glorie, in quantum homo factus est Dei Filius, predestinatum esse didicimus. Clamat Doctor gentium in capite Epistolarum suarum: Paulus seruus Christi Iesu uocatus Apostolus , et cetera usque dum dicit: Qui predestinatus est Filius Dei in uirtute.« Et item in eodem libro: »Sicut ergo predestinatus est ille  unus ut caput nostrum esset, ita multi predestinati sumus ut membra eius essemus.« Et item : »uocat Deus enim predestinatos multos filios suos, ut eos faciat membra predestinati unici Filii sui.« Et in fine libri de Bono perseuerantie : »Nullum est autem, inquit, illustrius predestinationis exemplum, quam ipse iehsu, unde et in primo libro iam disputaui, et in huius fine commendare delegi: nullum est, inquam, illustrius predestinationis exemplum quam ipse mediator. Quisque fidelis uult eam bene intelligere, attendat ipsum, atque in eo inueniat et seipsum. Fidelis, inquam, qui in eo ueram naturam credit et confitetur humanam, id est nostram, quamuis singulariter suscipiente Deo uerbo, in unicum Dei Filium sublimatam, ita ut qui suscepit  et quod suscepit una esset in Trinitate persona.« Ecce caput, ecce lumen predestinatorum, ecce predestinationis exemplum. Quocirca qui reprobos ad interitum predestinatos dicunt, dicant a quo sunt predestinati, proferant predestinationis illorum exemplum, ostendant caput talium predestinatorum, demonstrent, quia lumen non possunt, tenebras eorum.

Contra quos uidelicet, qui reprobos ad interitum predestinatos dicunt, S. Prosper in responsione duodecim contra uincentianos dicit: »Hi autem de quibus dicitur: Ex nobis exierunt, sed non erant ex nobis: si enim fuissent ex nobis, mansissent utique nobiscum , uoluntate exierunt, uoluntate ceciderunt, et quia presciti sunt casuri, non sunt predestinati: essent autem predestinati, si essent  reuersuri, et in sanctitate ac ueritate mansuri: ac per hoc predestinatio Dei multis est causa standi, nemini est causa labendi.« Et sanctus Augustinus in libro de Bono perseuerantie : »Ex duobus, inquit, piis cur huic donetur perseuerantia usque in finem, illi non donetur, inscrutabilia sunt iudicia Dei, illud tamen fidelibus debet esse certissimum, hunc esse ex predestinatis, illum non esse. Nam si fuissent ex nobis, ait unus predestinatorum, qui de pectore Domini biberat hoc secretum, mansissent utique nobiscum. Quid est, queso, non erant ex nobis, nam si fuissent, mansissent utique nobiscum? Nonne utrique a Deo creati, utrique ex Adam nati, utrique de terra facti erant, et ab eo qui dixit omnem flatum ego feci , unius eiusdemque nature  animas acceperunt? nonne postremo 56 utrique uocati fuerant, et uocantem secuti? utrique ex impiis iustificati, et per lauacrum regenerationis utrique renouati?« Secundum hec omnia ex nobis erant. Et post paululum: »Non erant predestinati secundum propositum eius qui uniuersa operatur.« Attendite quid beatus Augustinus dicit, hunc esse ex predestinatis, illum non esse. Cur non dixit hunc esse ex predestinatis ad uitam, illum ex predestinatis ad interitum?« Et Prosper, in recapitulatione X obiectionis Gallorum dicit: »Predestinatus itaque uiuit ex fide sibi donata, non predestinatus perit infidelitate uoluntaria, non coacta.« Et in libro Sententiarum : »Si omnes simul consideremus,  quorum alii misericordia salui fiunt, alii ueritate damnantur, uniuerse uie Domini, id est misericordia et ueritas, suo fine disiuncte sunt.«

Tandem concludit compilator capitulorum dicens: »uerum aliquos ad malum predestinatos esse diuina potestate, uidelicet ut quasi aliud esse non possint, non solum non credimus, sed etiam si sunt qui tantum mali credere uoluerint, cum omni detestatione, sicut Arausica synodus, illis anathema dicimus.« Faciat sicut promisit. Legat totam illam synodum, et uideat si inuenire potuerit ut predestinatos ad interitum aliquo modo eadem sacra synodus dixerit, et si hoc ibi inuenerit, dicat sicut illa synodus dixit: Si autem hoc ibi non inuenerit, quod dixit dicat, ut non aliud quam uerum dicat, quia professus est sicut illa synodus  dixit se dicere. Si enim aliter dixerit, aut aliud fidei contrarium superaddiderit, manifestum est eum anathema contraria sentientibus non dicere sicut illa dixit, que in nullo a fide catholica discordauit.

Et quia in Scripturis dicitur malum, non solum peccatum, sed et peccantis supplicium, uideat in catholicorum sententiis, utrum homo, sicut nec ad peccati malum, ita etiam nec ad pro peccato supplicium predestinatus intelligi debeat, sed potius ex retributione iustitie uoluntarie peccanti a iusto iudice debitum sit predestinatum supplicium. Malum siquidem in Scripturis afflictio nominatur, sicut scriptum est: Sufficit diei malitia sua , quam pro afflictione positam doctores exponunt: sicut et dies mala uocatur, non quod mala sit,  sed quod mala facientibus sit mala. Ita et ignis eternus malus torquendis est peccatoribus, angelis scilicet et hominibus malis: non in natura bona operum diuinorum, qua creati sunt angeli, et homines, et idem gehenne ignis; sed operatione malorum: cuius operationis initium est infidelitas, scilicet desertio ueritatis, sicut initium salutis fides esse dignoscitur donata gratia largitoris. Idem enim ignis, qui stantibus angelis et hominibus nocere non potuit, cadentium transgressionem ex retributione iustitie punit, sicuti et flamma fornacis Babylonice innocentium uincula arsit, et nec capillum quidem eorum adussit, diffusa autem circa fornacem incendit quos reperit ministros regis qui eam incendebant. Et ignis tremendi iudicii 57 qui iudicem uenturum preibit, inflammabit  in circuitu inimicos eius, et erit sanctis obuiam illi euntibus peruius. Sed et sol iste uisibilis mundum illuminat, et infirmis oculis nocet, non ex se, sed ex passionibus oculorum: qui non sibi ipsi diuersus diuersa agit, cum ceram liquat et lutum stringit. Et panis uitam fortium roborat, paruulorum necat, et lenis sibilus equos mitigat, catulos instigat, et uenenum mors est homini, et uita serpenti. Sic una Dei in Aegypto signorum operatio molliebat cor credulorum, et incredulos indurabat: quia iuxta duritiam suam, et impenitens cor, thesaurizabant sibi iram in die ire ex his mirabilibus, que cum uidebant fieri non credebant. Et predicatorum sermo aliis est odor uite in uitam, aliis odor mortis in  mortem. Sic et spiritibus refugis, et hominibus reprobis, operatione sua malus fit ignis eternus, creatione diuina bonus.

Ad quod etiam malum, uidelicet mortem sine morte, non est homo a Deo predestinatus, sicut nec ad anime mortem uel corporis. Adam quippe, ut notum est, peccando anime mortem cum omni stirpe sua incurrit, de qua scriptum est: Deus mortem non fecit . Et ideo mortem a iudice iusto uindicante recepit, hoc est in separatione anime et corporis, et nisi Dei gratia ante separationem liberata fuerit, in eterna cruciatione anime ipsius et corporis, illa scilicet, qua discedente anima caro sola moritur, et anima penis torquetur, usque dum rediens in carnem, in eadem et cum eadem in  qua peccauit, eternaliter puniatur: ut cum qua communicauit morti peccati, quod Dei bonitas interdixit homini, cum ipsa communicet morti supplicii, quod preparauit diuina iustitia peccatori. De hac morte Saluator noster dicit: Eum timete, qui potest et animam et corpus perdere in gehennam , et de qua scriptum est: Mors et uita a Domino Deo est ; ut Augustinus exponit, uita scilicet a donante, mors a uindicante. Et ut Prosper dicit in libro Sententiarum : »Iustum iudicium Dei est, ut peccato suo quisque pereat, cum peccatum Deus non faciat, sicut mortem non fecit, et tamen quem morte dignum censet occidit. Unde legitur, Deus mortem non fecit ; et, Mors et uita a Deo est . Que  duo inter se contraria profecto non uidet, quisquis ab operibus diuinis iudicia diuina discernit: quia aliud est creando non instituisse mortalem, aliud iudicando plectere peccatorem.« Et iterum : »Deus quidem mundum fecit, et corpora prorsus omnia; sed ut corpus corruptibile aggrauet animam, et caro concupiscat aduersus spiritum, non est precedens natura hominis instituti, sed pena damnati.« Et item contra Gallos : »Predestinatio Dei est, que in electis et reprobis aut ad donum pertinet gratie, aut ad retributionem iustitie.« Et Paulus confirmat, Stipendia enim peccati mors, gratia autem Dei uita eterna , qua bonus et misericors Deus eternaliter in homine coronat 58 quod temporaliter bene gestum est:  quia homo, qui preueniente, comitante, et subsequente se Dei gratia, ex uoluntate et recta intentione a peccatis, quantum humana fragilitas patitur, se custodiuit, aut ante mortem a peccatis uel incredulitate se retraxit, et in fide recta et bonis operibus usque ad finem corporalis uite perseuerauit, semper Deo uiuere uellet, si semper in corpore sine mortis intercessione uiuere potuisset. Econtra uero, stipendio peccati, morte uidelicet sempiterna, Deus eternus et iustus ideo quod male temporaliter ab homine gestum est eternaliter uindicat, quia homo, qui in incredulitate et in peccatis uolens usque ad finem corporalis uite perseuerauit, semper peccare uellet, si semper uiuere secundum suum libitum  potuisset. Unde Prosper in libro Sententiarum : »Naturale nobis est uelle uiuere, male autem uiuere iam non est nature, sed peruerse uoluntatis, quam iuste pena consequitur.«

Quia uero sicut nec ad peccati, ita nec ad mortis malum homo sit a Deo predestinatus, Augustinus in libro quarto de Trinitate demonstrat dicens : »Per unum quippe hominem peccatum intrauit in mundum, et per peccatum mors, et ita in omnes homines pertransiuit, in quo omnes peccauerunt . Huius uie mediator diabolus fuit, persuasor peccati et precipitator in mortem. Nam et ipse ad operandam duplam mortem nostram, simplam attulit suam. Per impietatem namque mortuus in spiritu, carne utique mortuus non est. Nobis autem  et impietatem persuasit, et propter hanc ut in mortem carnis uenire mereremur effecit. Unum ergo appetiuimus iniqua suasione, alterum nos secutum est iusta damnatione. Propterea quippe scriptum est, Deus mortem non fecit , quia causa mortis ipse non fuit. Sed tamen per eius retributionem iustissima mors irrogata est peccatori, sicut supplicium iudex irrogat reo, causa tamen supplicii non est iustitia iudicis, sed meritum criminis. Quo ergo nos mediator mortis transmisit, et ipse non uenit, id est ad mortem carnis, ibi nobis Dominus Deus noster medicinam emendationis inseruit, quam ille non meruit, occulta et nimis arcana ordinatione diuine alteque iustitie. Ut ergo sicut per unum hominem mors, ita per unum hominem fieret resurrectio  mortuorum, quia magis uitabant homines quod euitare non poterant, mortem carnis, quam mortem spiritus, id est, magis penam quam meritum pene , uite mediator ostendens quam non sit mors timenda, que per humanam conditionem iam euadi non potest, sed potius impietas, que per fidem caueri potest,« et reliqua, que ibi prosequitur. Et Prosper in libro Sententiarum : »Homo factus erat immortalis, Deus esse uoluit: non perdidit quod homo erat, sed perdidit quod immortalis erat, 59 et de inobedientia superbie contracta est pena nature.« Ecce ostendunt isti doctores catholici, quia homo nec ad  peccati, neque ad supplicii malum sit a Deo predestinatus, sed ex retributione iustitie, sicut et mors corporis, ita et interitio retributa sit illi debite ultionis iusteque punitionis.



CAPUT XIII. De eo quod Fulgentius in libro suo ad Monimum scripsit, predestinationem Dei, non tantum in bono, sed etiam in malo dici.

Nunc uideamus de hoc quod dixit Fulgentius in suprascripto libro ad Monimum, predestinationem Dei non tantum in bono dici, sed etiam in malo. Ad quod respondeat illi idem B. Augustinus ex libro de Predestinatione sanctorum, quem sicut est laudandus, eum Fulgentius isdem laudauerat. Ait enim  : »Quocirca predestinatio Dei, que in bono est, gratie est, ut dixi, preparatio, gratia uero est ipsius predestinationis effectus.« Et ipse Fulgentius a seipso proposita medicina sanari procuret. Ait enim idem, ut premisimus, in prefato libro : »Huic itaque prauitati, inquiens, que B. Augustini dictis non ex ueritate, sed ex liuore obiiciebatur, tali Prosper sermone respondit: Infidelitas non credentium Euangelio nequaquam ex Dei predestinatione generatur; bonorum enim Deus auctor est, non malorum. Predestinatio igitur Dei semper in bono est, aut ad retributionem iustitie, aut ad donationem pertinens gratie; uniuerse enim uie Domini misericordia et ueritas .«

 Adhuc etiam, ut cum uenia domni Fulgentii dicamus, aliud quod nos ex uerbis illius mouet demonstrare uolumus. Dixit enim in prescripto libro, sicut ostendimus : »Non autem ignoras, inquiens, etiam preterito tempore illi luculentissimo sancti Augustini operi, quod scripsit de predestinatione sanctorum, a quibusdam Gallis obiectum, quod B. Augustinus in assertione predestinationis diuine, peccatores non ad solum predestinatos diceret iudicium, sed etiam ad peccatum. Cuius dicta, quia ipse celeri preuentus est obitu, Prosper uir eruditus et sanctus recta defendit fide [al., recte defendit fideli] et copioso sermone. Ex quibus Gallorum capitulis, ut non multa nunc ponamus, ne libellum istum, quem prolixum facere disputando necessitas  cogit, prolixiorem uoluntas facere uideatur, duarum responsionum loca duximus inserenda.« Et pretermittens illas responsiones apertius sibi contradicentes, quamuis et iste ipse illi aperte resistant, quas Prosper obiectionibus, de eisdem libris collectis respondit, ad alias se conuertit dicens: »Quartadecima quippe Gallorum obiectio sic habetur: Quod qui euangelice predicationi non credunt, ex Dei predestinatione non credant; et quod Deus ita diffiniuerit, ut quicunque 60 non credunt, ex ipsius constitutione non credant.« Huic itaque prauitati, que beati Augustini dictis, non ex ueritate, sed ex liuore obiiciebatur, tali Prosper sermone respondit: »Infidelitas non credentium Euangelio nequaquam ex Dei predestinatione generatur: bonorum  enim Deus auctor est, non malorum. Predestinatio igitur Dei semper in bono est, aut ad retributionem iustitie, aut ad donum pertinens gratie; uniuerse enim uie Domini misericordia et ueritas . Proinde infidelitas non credentium, non ad constitutionem Dei, sed ad prescientiam referenda est; que non ideo necessitatem non credendi intulit, quia falli de ea que futura erat infidelitate non potuit.« Decima quinta etiam obiectio his uerbis inserta est: »Quod idem sit prescientia quod predestinatio.« Cui Prosper sic respondit: »Qui prescientiam Dei in nullo ab ipsius predestinatione discernit, quod tribuendum est Deo de bonis, hoc ei etiam de malis conatur ascribere. Sed cum bona ad  largitorem cooperatoremque eorum Deum, mala autem ad uoluntariam rationalis creature nequitiam referenda sint, dubium non est, sine ulla temporali differentia, Deum et prescisse simul et predestinasse que ipso erant auctore facienda, uel que malis meritis iusto erant iudicio retribuenda: prescisse autem tantummodo, non etiam predestinasse, que non ex ipso erant causam operationis habitura.« Post hec autem finem libro imposuit.

Sed cur apertiores responsiones Prosperi, ad quas se reclamauit, dimiserit et istas posuerit, ipse uiderit. Nos autem reclamantibus per Fulgentium, ipsas obiectiones et responsiones commemoratas a Fulgentio, de prefatis B. Augustini libris proponere dignum duximus; ut si nos forte noluerint, consilium  Fulgentii, sicut ipsi dicunt eorum fautoris, quod in reliquum proferemus, obaudiant. Ait enim B. Prosper ad Camillum et Theodotum presbyteros Ianuensium ciuitatis: »In libris, inquiens, beate memorie Augustini, quorum titulus est de Predestinatione sanctorum, quedam sanctitatem uestram, uel insolita, aut minus clara, mouerunt.« Et sic per septem obiectiones et responsiones progrediens ad octauam peruenit, qua dicitur: »Sequitur deinceps quod in libro inuenitur secundo, An quisquam dicere audebit Deum non prescisse quibus esset daturus ut crederent, aut quos daturus esset Filio suo, ut ex eis non perderet quemquam? Que utique si presciuit, beneficia sua quibus nos dignatur liberare presciuit. Hec est predestinatio sanctorum, nichil aliud, prescientia  scilicet et preparatio beneficiorum Dei, quibus certissime liberantur quicunque liberantur? ceteri autem ubi nisi in massa perditionis iusto diuino iudicio relinquuntur? ubi Tyrii relicti sunt et Sidonii, qui etiam credere potuerunt si mira illa Christi signa uidissent?  Sed quoniam ut crederent non eis erat datum, etiam unde crederent est negatum.« Ad hec S. Prosper respondit, quem 61 Fulgentius de fide et copioso sermone laudauit: »Qui istis resistunt, hoc sentire apertissime probantur, quod fides non sit donum Dei, et quod gratia non preueniat liberum arbitrium, sed sequatur, et quod gratia Dei secundum merita nostra detur.« Et post paululum: »uere qui ita sentiunt fidem non acceperunt, aut quam acceperant perdiderunt.«  Et item post pauca: »Agnoscamus itaque sapienter, pieque fateamur, prescisse incommutabiliter Deum quibus esset daturus ut crederent, aut quos daturus esset Filio suo, ut ex eis non perderet quemquam, et si hec presciuit, beneficia sua illum quibus nos dignatur liberare, prescisse; et hanc esse predestinationem sanctorum, predestinationem scilicet et preparationem beneficiorum Dei qua certissime liberantur quicunque liberantur. Ceteros autem, quos a generali perditione humani generis gratia non exemit, iusto nouerimus iudicio non exemptos, et quid nobis remissum sit in eis discamus, de quorum queri damnatione non possumus. Non est enim iniquitas apud Deum , nec quisquam  sub iudicio eius innocens perit ,« et reliqua, que breuitatis causa hic ponere supersedimus, queque qui studiose uel curiose uoluerit, in suis locis legere preualebit.

Nunc autem audiant, qui dictis innituntur Fulgentii, ipsius consilium. Ait enim in prefato libro, quasi eorum synagogulam alloquens in Monimo : »Nos itaque, carissime, hec interim pauca de libris sancti Augustini, et de responsionibus Prosperi, ob hoc maluimus huic libello inserere, ut cuncti nouerint quid debeant de predestinatione sanctorum impiorumque sentire.« Quid sit autem quod cuncti inde sentire debeant secundum eius consilium, idem in capite sequentis libri ad eumdem Monimum loquitur dicens : »Satis, ut  arbitror, Monime carissime, questionem de diuersitate predestinationis, iustorum scilicet et iniquorum, hoc est, quos gratuita misericordia Dei preueniens iustificando conuertit glorificatura conuersos, et eorum, quos iusta Dei seueritas in peccatis derelinquit punitura damnandos, superior sermo, in quantum Dominus pusillitatem nostram dignatus est adiuuare, et pertractatam continet et solutam: ita ut plerique, licet in ea soleant non leuiter permoueri, facile possint, et diuinorum librorum testimoniis instrui, et sancti Augustini libris, et Prosperi eruditissimi uiri responsionibus informari, quibus agnoscant predestinationem Dei nichil aliud esse, nisi preparationem operum eius, que in eterna sua dispositione, aut misericorditer se facturum presciuit,  aut iuste. Et quia in peccatis nec misericordia inuenitur nec iustitia, ideoque omnem iniquorum malam uoluntatem qua peccant, a Deo prescitam, non tamen esse a Deo predestinatam, cum ipsam uoluntatem malam non aliter essent habituri, nisi in eo quo fuissent a Domino recessuri, nec Deum predestinasse discessionem hominis a se, cum causa ipsa discessionis 62 sola uoluntaria esset auersio peccatoris: que, quia Deum futura non latuit, in eterna prescientia eius preparatam sibi penam iuste retributionis inuenit.«



CAPUT XIu. Hinc sequitur exhortatio ad scholam dyscolam Gothescalci.

Nunc ex Gothescalci schola, quidquid antea dixerit,  Fulgentii audite consilium, et credite dictis Augustini ac Prosperi, que isdem Fulgentius paulo ante proposuit: Predestinatio, inquiens, Dei semper in bono est, aut ad retributionem iustitie, aut ad donationem pertinens gratie, et predestinationem ac preparationem gratie Dei, qua certissime liberantur quicunque liberantur; ceteros autem, quos a generali perditione humani generis gratia non exemit, iusto nouerimus iudicio non exemptos, et confitemini electos, id est de generali massa perditionis, ab eo lego quo dicitur, Qui legitis flores, gratia electos et predestinatos, id est, gratia preparatos ad uitam; ceteros autem in massa perditionis iudicio iusto relictos; quibus ex retributione iustitie a iusto  iudice est pena predestinata, sicut electis a piissimo largitore dono gratie uita est eterna donata. Nam et Apostolus hoc utrumque testatur dicens: Stipendium enim peccati mors, gratia autem Dei uita eterna .



CAPUT Xu. De quorum uerbis atque Scripturarum sententiis quatuor capitula, a nobis olim contra reexortos Predestinatianos excerpta, que istorum capitulorum compositor reprehendit, collecta fuerint et excerpta, et que inde ueteres Predestinatiani dixerint, queue moderni ex his delirantes dicant heretici.

Et quia de duobus capitulis, nescimus a quo ex Flori scripto de prescientia et predestinatione Dei excerptis, singillatim premissis sententiis, ex orthodoxorum  uerbis et sensibus, pro mediocritate ingenioli nostri respondimus, ut congruentius ostendere ualeamus, de quorum uerbis capitula a nobis excerpta, et a prefatorum capitulorum compositore reprehensa collegimus, necessarium duximus, alligare in quatuor fasciculis ad comburendum zizania, que in Dominici tritici medio prisci seminarunt Predestinatiani, uaria quidem uoce, sed cognata parique impietate, de Dei prescientia et predestinatione suum dogma perniciosissimum componentes; quos Augustinus et Prosper suis scriptis sufficientissime reuicerunt, et contra quos B. Celestinus decreuit. Quorum unum est, quia secundum prescientiam 63 Deus homines damnet pro meritis sue uite, que non habuerunt morte preuenti, sed habituri  essent si uiuerent. Aliud est, quod ab eis qui non sunt predestinati ad uitam, non auferat percepta baptismi gratia originale peccatum, et licet pie iusteque uixerint, nichil eis prosit, sed tandiu reseruentur, donec ruant et pereant. Et quod liberum arbitrium in homine nichil sit, sed siue ad bonum, siue ad malum predestinatio Dei in hominibus operetur: quoniam Deus tale in hominibus plasmet arbitrium quale est demonum, quod proprio motu nichil aliud possit uelle nisi malum. Tertium est, quod idem sit prescientia quod predestinatio. In quarto autem, predestinationem electorum ad uitam non denegant, et reproborum predestinationem ad interitum confitentur; quos sicut dicunt a Deo predestinatos ad interitum, ita etiam ad peccatum. De quibus moderni  Predestinatiani unum non tangunt, aliud transiliunt, tertium declinant, quartum colore mutant, sed odoris atque saporis intelligentia redolent. Dicunt enim: Predestinauit Deus reprobos ad interitum, non ad peccatum, cum nonnisi per peccatum perueniri ualeat ad interitum.

Que quatuor heretica beatus Augustinus et Prosper, et cum illis posterior tempore, sed prior loco, sanctus Gregorius, paria iudicantes equaliter, et ipsi pariter condemnantes dissoluunt. Ait enim beatus Augustinus in libro de Predestinatione sanctorum : »Dici non potest quam moleste feram, quod uiderunt Pelagiani esse falsissimum et absurdissimum, hoc non uidisse istos, qui nobiscum errorem  illorum hereticorum catholica auctoritate condemnant. Scripsit librum de mortalitate Cyprianus , multis ac pene omnibus qui ecclesiasticas litteras amant laudabiliter notum; in quo propterea dicit non solum non esse fidelibus inutilem mortem, uerum etiam utilem reperiri, quoniam peccandi periculis hominem subtrahit, et in non peccandi securitatem constituit. Sed quid prodest, si etiam futura que commissa non sunt peccata puniuntur? Ait tamen ille copiosissime atque optime, peccandi pericula nec deesse in ista uita, nec superesse post istam. Ubi et illud testimonium ponit de libro Sapientie: Raptus est, ne malitia mutaret intellectum eius . Quod a me quoque positum fratres istos ita respuisse dixistis, tanquam non de libro catholico  adhibitum. Quasi excepta huius libri attestatione, res ipsa non clara sit, quam uolumus hinc doceri. Quis enim audeat negare Christianus, iustum, si morte preoccupatus fuerit, in refrigerio futurum? quilibet hoc dixerit, quis homo sane fidei resistendum putabit? Item si dixerit iustum, si a sua iustitia recesserit, in qua diu uixit, et in ea fuerit impietate defunctus, in qua non dico unum annum, sed unum diem uixerit, in penas iniquis debitas hinc iturum, nichil sibi sua preterita profutura iustitia, huic perspicue ueritati quis fidelium contradicit? Porro si queratur a nobis utrum si tunc esset mortuus, 64 quando erat iustus, penas esset inuenturus an requiem, nunquid requiem respondere dubitabimus? Hec est tota causa cur dictum est a quocunque sit  dictum: Raptus est, ne malitia mutaret intellectum eius . Dictum est enim secundum pericula uite huius, non secundum prescientiam Dei, qui hoc presciuit quod futurum erat, non quod futurum non erat: id est, quod ei mortem immaturam fuerat largiturus, ut tentationum subtraheretur incerto, non quod peccaturus esset qui mansurus in tentatione non esset.« Et post aliquanta: »Si enim iudicarentur homines pro meritis sue uite, que non habuerunt morte preuenti, sed habituri essent si uiuerent; nichil prodest ei qui raptus est ne malitia mutaret intellectum eius, nichil prodest eis qui lapsi moriuntur, si ante morerentur, quod nullus dicere Christianus audebit. Quocirca non debent fratres nostri astruere quod non dico crediturum, sed somniaturum  neminem putaremus, secundum ea scilicet iudicari quemque mortuorum, que gesturus fuerat si tempore prolixiore uixisset.« Et sanctus Gregorius in libro Moralium uigesimo septimo : »Bene, inquit, per Salomonem dicitur: Sicut ignoras que sit uia spiritus, et qua ratione compingantur ossa in uentre pregnantis, sic nescis opera Dei, qui fabricator est omnium . Ut enim unum e multis loquar, duo ad hanc lucem paruuli ueniunt, sed uni datur ut ad redemptionem per baptisma redeat, alter ante subtrahitur quam hunc regenerans unda perfundat; et sepe fidelium filius sine fide rapitur, et sepe infidelium concesso fidei sacramento renouatur. Sed fortasse aliquis dicat quod hunc Deus acturum praue  etiam post baptisma nouerat, et idcirco eum ad baptismatis gratiam non perducat. Quod si ita est, peccata quorumdam procul dubio priusquam sint perpetrata puniuntur. Et quis ita recta sciens dixerit, quia omnipotens Deus, qui alios a perpetratis facinoribus liberat, hec in aliis etiam non perpetrata condemnat? Occulta itaque sunt eius iudicia, et quanta obscuritate nequeunt conspici, tanta debent humilitate uenerari.«

De alio Prosper contra Gallos  demonstrat, »quia in baptismo Christi cuncta remittuntur peccata; sed qui post baptismum a Christo recedit, et alienus a gratia finit hanc uitam, non propter illa que ei in baptismo remissa sunt, sed propter illa que postea admisit crimina, condemnatur. In que  prolapsus, et sine penitentia deficiens, non ex eo necessitatem pereundi habuit quia predestinatus non fuit, sed ideo non fuit predestinatus, quia talis futurus ex uoluntaria preuaricatione fuit a Deo prescitus. Liberum arbitrium in homine esse dicit ; sed ante illuminationem fidei in tenebris et in umbra mortis manere, priusquam a dominatione diaboli per Dei gratiam liberetur. In quo uoluntas in bonis sit intelligenda de gratia, in malis autem uoluntas intelligenda sit sine gratia.« De tertio idem Prosper dicit , »quia non est dubium, sine ulla temporali differentia, Deum et prescisse simul et predestinasse, 65 que ipso erant auctore facienda, uel que malis meritis iusto erant iudicio retribuenda; prescisse autem tantummodo, non etiam predestinasse,  que non ex ipso erant causam operationis habitura. Potest itaque sine predestinatione esse prescientia, predestinatio autem sine prescientia esse non potest.« De quarto nichilominus idem beatus Prosper, de uerbis sancti Augustini ex libro qui titulatur de Bono perseuerantie, in responsione octaua contra Ianuenses dissoluit et repulit : »Agnoscamus, inquiens, sapienter, pieque fateamur, prescisse incommutabiliter Deum quibus esset daturus ut crederent, aut quos daturus esset Filio suo, ut ex eis non perderet quemquam. Et si hec presciuit, beneficia sua illum quibus nos dignatur liberare prescisse, et hanc esse predestinationem sanctorum, predestinationem scilicet et preparationem gratie Dei, qua certissime liberantur quicunque liberantur;  ceteros autem quos a generali perditione humani generis gratia non exemit, iusto nouerimus iudicio non exemptos;« et in absolutione obiectionis tertie Gallorum ita dicit ad locum: »Quod ergo huiusmodi in hec prolapsi mala sine correctione penitentie defecerunt, non ex eo necessitatem pereundi habuerunt, quia predestinati non sunt; sed ideo predestinati non sunt, quia tales futuri ex uoluntaria preuaricatione presciti sunt.« Et post pauca: »Non enim relicti sunt a Deo ut relinquerent Deum, sed reliquerunt et relicti sunt, et ex bono in malum propria uoluntate mutati sunt; atque ob hoc licet fuerint renati, fuerint iustificati, ab eo tamen qui illos tales presciuit, non sunt predestinati.«

 Alia duo etiam adinuenerunt prisci Predestinatiani, ut obnixius suam possent confirmare sententiam, quod Deus reprobos et ad peccatum predestinauerit, et ad interitum, scilicet quia non uult omnes homines saluos fieri, sed certum numerum predestinatorum, etiamsi omnes saluari uelint; et quod non pro totius mundi redemptione Saluator sit crucifixus, quia certum est, si omnes homines, secundum Apostolum, uult saluos fieri , et pro omnibus mortuus est , ut Petrus dicit, neminem uult perire, et nullum credendus est ad perditionem predestinasse. Contra que quatuor capitula, nouorum Predestinatianorum infestatione, ex catholicorum Patrum dictis et sensibus quatuor iterum capitula excerpere sumus compulsi. Queque,  sicut in capitulis a uestra dominatione nobis ante triennium datis, et in ualentina synodo habitis, scriptum reperimus, reprehensoris condemnatione, iudicio sancti Spiritus, sicut illi non Deo dicere placuit, sunt explosa. Unde necesse est nobis ostendere, de quorum dictis studuimus illa excerpere, ut euidentius clareat si credendi sunt illi Spiritu sancto locuti fuisse, quorum uerba lector quisque in capitulis a nobis excerptis inueniet. Quod cum fuerit comprobatum, nemo ambiget, explosorem istorum capitulorum de illorum fuisse numero, de quibus scriptum est, quia 66 prophetabant de corde suo dicentes: Hec dicit Dominus, cum Dominus non sit locutus ; et quia sicut item Dominus dicit per prophetam de pariete edificato seu lito  absque temperamento, Ite, dicite parieti illi quia casurus est, cuius edificatoribus ue pronuntiatur ab ipso. Et alibi ad prophetam iterum Dominus dicit: Ecce constitui te super gentes et regna, ut euellas et destruas, et disperdas et dissipes, et edifices, et plantes . Impulso pariete edificato super arenam, et euerso, quia non habuit Christum Dei uirtutem, et Dei sapientiam fundamentum, et disperso, quoniam non habuit edificatores apostolos, et apostolicos uiros, conuenit edificare nos, super fundamentum uerum, de lapidibus uiuis, sententiis scilicet catholicis, munitionem simplicibus et fidelibus contra hereticorum fumosos impetus; et impleto a ueritate dicto ueridico: Omnis plantatio quam non plantauit Pater meus celestis eradicabitur ,  oportet nos plantare fidelia germina, proferentia fructus, id est intellectus fideles, ad quod sumus gratia Dei plantati in domo Domini, in atriis domus Dei nostri.



CAPUT XuI. Abhinc excerpti a nobis primi capituli textus ponitur, et unde sumptus fuerit membratim designando monstratur.

Hic enim est textus primi capituli: »Deus omnipotens hominem sine peccato rectum cum libero arbitrio condidit, et in paradiso posuit, quem in sanctitate iustitie permanere uoluit. Homo libero arbitrio male utens peccauit, et cecidit, et factus est massa perditionis totius humani generis. Deus  autem bonus et iustus elegit ex eadem massa perditionis secundum prescientiam suam quos per gratiam predestinauit ad uitam, et uitam illis predestinauit eternam; ceteros autem, quos iustitie iudicio in massa perditionis reliquit, perituros presciuit, sed non ut perirent predestinauit; penam autem illis quia iustus est predestinauit eternam. Ac per hoc unam Dei predestinationem tantummodo dicimus: que aut ad donum pertinet gratie, aut ad retributionem iustitie.« Ecce capitulum, quod de predestinatione electorum Dei gratuita gratia, et relictione reproborum iustissime ipsius retributionis iustitia, contra Gothescalcum et erroneam eius scholam, necessitate compulsi, et interrogatione principalis deuotionis exacti, secundum  sanctarum Scripturarum tramitem, ex uerbis beati Augustini ac Prosperi, ceterorumque catholicorum doctorum sensibus excerpere procurauimus. Quod quia cum aliis tribus a nobis excerptis, quasi a Patrum catholicorum doctrina et fide discordans, ab infestissimo explosore abominatur, membratim necesse est nobis per uerba singula demonstrare, qualiter non modo cum sensu atque doctrina, uerum et cum uerbis orthodoxorum Patrum usquequaque concordat.

67 Scripsimus enim in principio capituli, Deus omnipotens, sicut scriptum est in Heptatycho dixisse Dominum ad Moysem, Ego, Dominus Deus, hoc est nomen meum memoriale sempiternum in generationes et progenies . Et Hilarius in psalmo  CXXIX: Humane, inquit, infirmitatis religiosa confessio est, de Deo hoc solum nosse, quod Deus est. Et Ambrosius in epistola ad Galatas: Deus enim nature nomen est et potestatis. Et in cantico Exodi, Omnipotens nomen eius. Unde ex Symbolo apostolico, Niceno et Constantinopolitano, secundum propheticas, euangelicas, et apostolicas uoces, Deum omnipotentem credimus, confitemur, et predicamus, Patrem, et Filium, et Spiritum sanctum, ex quo, per quem, et in quo sunt omnia: ipsi gloria in secula seculorum.

Subsecuti sumus, »Hominem sine peccato rectum cum libero arbitrio condidit.« Et in Genesi scriptum est: Et creauit Deus hominem ad imaginem suam, ad imaginem Dei creauit illum . Constat  enim, et nemo fidelium dubitat, neque diffitetur, quia quem ad imaginem suam Deus sanctus et rectus, qui sine peccato est, condidit, rectum et sine peccato illum creauit. Et in libro Ecclesiastico: Deus creauit hominem, et secundum imaginem suam fecit illum . Et iterum: Conuertit illum in ipsum, et secundum se uestiuit illum uirtute . Et iterum: Deus ab initio constituit hominem, et reliquit illum in manu consilii sui . Et in Ecclesiaste: Solummodo hoc inueni, quod fecerit Deus hominem rectum, et ipse se infinitis miscuerit questionibus . Unde Alcuinus in explanatione eiusdem capituli dicit »bonos nos a Deo creatos, sed quia libero sumus derelicti arbitrio, uitio nostro ad  peiora labi, dum maiora querimus, et ultra uires nostras uaria cogitamus.« Et beatus Augustinus in libro de Correptione et Gratia ad locum ita dicit : »Primo itaque homini, qui in eo bono quo factus fuerat rectus, acceperat posse non peccare, posse non mori, posse ipsum bonum non deserere.« Et aliquanto superius in eodem libro : »Quapropter saluberrime confitemur quod rectissime credimus, Deum Dominumque rerum omnium, qui creauit omnia bona ualde, et mala ex bonis exortura esse presciuit, et sciuit magis ad suam omnipotentissimam bonitatem pertinere, etiam de malis benefacere, quam mala esse non sinere, sic ordinasse angelorum et hominum uitam, ut in ea prius ostenderet quid posset eorum liberum arbitrium,  deinde quid posset sue gratie beneficium iustitieque iudicium.« Et post pauca: »Sic et hominem fecit cum libero arbitrio.« Et item in libro de Natura et Gratia : »Cum autem de libera uoluntate recte faciendi loquimur, de illa scilicet in qua homo factus est loquimur.«

Deinde subiunximus, »Et in paradiso posuit,« quod et lectio Genesis docet, Plantauit, inquiens, Deus paradisum uoluptatis a principio, in quo posuit hominem quem formauerat . Prosecuti sumus, »quem in sanctitate iustitie permanere uoluit.« Unde et beatus Gregorius in homilia Euangelii, 68 Erant appropinquantes ad Iesum publicani et peccatores, ad locum dicit : »Angelorum quippe et hominum naturam ad cognoscendum  se Dominus condidit: quam dum consistere ad eternitatem uoluit, eam procul dubio ad suam similitudinem creauit.« In qua eternitate homo permansisset, si in sanctitate iustitie perstitisset, sicut sanctus Augustinus in prefato libro de Correptione et Gratia : »In quo statu, inquit, recto ac sine uitio, si per ipsum liberum arbitrium homo manere uoluisset, profecto sine ullo mortis et infelicitatis experimento, acciperet illam merito huiusmodi permansionis beatitudinis plenitudinem, qua et sancti angeli sunt beati, id est ut cadere non posset ulterius, et hoc certissime sciret. Nam quomodo ipse posset etiam in paradiso beatus esse, , si eum sui casus prescientia et timor tanti mali miserum faceret?«  Et item beatus Gregorius in libro octauo Moralium Iob : »Ad hoc namque homo conditus fuerat, ut stanti mente in arcem se contemplationis erigeret, et nulla hunc corruptio a Conditoris sui amore declinaret.« Item in eodem : »Ad contemplandum quippe Creatorem homo conditus fuerat, ut eius semper speciem quereret, atque in solemnitate illius amoris habitaret; sed extra se per inobedientiam missus, mentis sue locum perdidit, quia tenebrosis itineribus sparsus, ab inhabitatione ueri luminis elongauit.« Item in libro decimo septimo : »Ad uitam namque homo conditus in libertate proprie uoluntatis, sponte sua factus est debitor mortis.« Item in decimo nono : »Contemplatus  quippe interna gaudia uisionis Dei, et socialem frequentiam angelorum persistentium, reduxit oculos ad ima; uidit quo iaceret, qui ad hoc conditus fuerat, ut in celestibus stare potuisset.« Item in libro uigesimo : »Humanum igitur genus recto Dei iudicio in uoluptatibus suis sibi dimissum, atque per easdem uoluptates spontaneis tribulationibus traditum, absinthio est ebrium.« Et in homilia decima septima: »Quid autem animas hominum nisi cibum Domini dixerim, que ad hoc sunt condite, ut in eius corpore traiiciantur, id est ut in eterne Ecclesie augmentum tendant.« Et beatus Ambrosius in psalmo CXuIII: »Unde Apostolus, in eos quidem qui ceciderunt seueritatem, in te autem bonitatem. Si enim non cecidissent, utique  uterentur et ipsi Dei bonitate.« Et sanctus Augustinus in libro decimo tertio  de Trinitate: »Quadam iustitia Dei, inquit, in potestatem diaboli traditum est genus humanum peccato primi hominis, in omnes utriusque sexus commistione nascentes originaliter transeunte, et parentum primorum debito uniuersos posteros obligante. Hec traditio prius in Genesi significata est: ubi cum serpenti dictum esset terram manducabis, homini dictum terra es, et in terram ibis . In eo quod dictum est, in terram ibis, mors corporis prenuntiata est, quia nec ipsam fuerat experturus, si permansisset ut fuerat rectus.« Et paulo inferius: »Eramus natura filii ire sicut et ceteri . Quocirca omnes 69 homines ab origine sub principe sunt potestatis eris, qui  operatur in filiis diffidentie. Et quod dixi ab origine, hoc est, quod dicit Apostolus natura, et se fuisse sicut et ceteros, natura scilicet ut est deprauata peccato, non ut recta creata est ab initio.« Et Hieronymus in Michea propheta in secundo libro: »Deus enim creauit hominem ne interiret, et mortem non fecit.« Et beatus Gregorius in libro quarto Moralium : »Quia enim si parentem primum nulla peccati putredo corrumperet, nequaquam ex se filios gehenne generaret, sed qui nunc per redemptionem saluandi sunt, soli ab illo electi nascerentur.« Et sanctus Ambrosius cum tractaret, Intellectum da mihi et uiuam , ait: »Si petisset Adam sicut petiuit Dauid, nequaquam illos inextricabiles erroris laqueos incidisset, quibus omnis  eius hereditas strangulatur. Ideoque mortuus est, et quod grauius est morte peccati, quia ante usurpauit scire, quam intellectum quo uiuificaretur acciperet.«

Deinde subiunximus, »Homo libero arbitrio male utens peccauit et cecidit, et factus est massa perditionis totius humani generis. Unde Apostolus: Per unum, inquit, hominem in hunc mundum peccatum intrauit, et per peccatum mors, et ita in omnes homines pertransiit, in quo omnes peccauerunt .« Et item: »Iudicium ex uno in condemnationem, et sicut per unius delictum in omnes homines in condemnationem .« Hinc sanctus Ambrosius in expositione Luce:  »Fuit Adam, et in illo fuimus omnes: periit Adam, et in illo omnes perierunt.« Et beatus Augustinus: »Quia uero, inquit, per liberum arbitrium homo Deum deseruit, iustum iudicium Dei expertus est, ut cum tota sua stirpe, que in illo adhuc posita tota cum illo peccauerat, damnaretur.«

Subiunximus denique: »Deus autem bonus et iustus elegit ex eadem massa perditionis, secundum prescientiam suam, quos per gratiam predestinauit ad uitam, et uitam illis predestinauit eternam.« Hinc apostolorum princeps: Petrus apostolus Iesu Christi, electis aduenis secundum prescientiam Dei Patris . Et Paulus apostolus: Nam quos presciuit et predestinauit conformes fieri imaginis filii sui . Et Augustinus in libro de  Predestinatione sanctorum, et Prosper ex eiusdem uerbis, contra obiectiones querule imperitie seu fallacis inuidie emulorum beati Augustini: »Predestinatio est, inquiunt, gratie preparatio; qua sine prescientia esse non potest, potest autem esse sine predestinatione prescientia. Que enim ex Dei munere habemus, et que prescita dicuntur, non possunt non esse predestinata, et que predestinata appellantur, non possunt non esse prescita. Et Dominus in Euangelio: uenite, benedicti Patris mei, percipite regnum quod uobis paratum, id est predestinatum, est ab origine mundi . Et item Paulus: Gratia autem Dei uita eterna .« Hinc Augustinus in prefato libro de Predestinatione sanctorum: »Gratia uero est iam ipsa uite donatio.«  Et item: »Quo circa predestinatio Dei que in bono est, gratie est, ut dixi, preparatio, 70 gratia uero ipsius predestinationis effectus.«

Deinde coniunximus: »Ceteros autem, quos iustitie iudicio in massa perditionis reliquit, perituros presciuit, sed non ut perirent predestinauit, penam autem illis quia iustus est predestinauit eternam.« Et Prosper, actione tertia contra uincentianos: »Omnium quidem hominum creator est Deus, sed nemo ab eo ideo creatus est ut periret.« Et beatus Augustinus in libro de Bono uel Dono perseuerantie, ad locum ita dicit : »An quisquam dicere audebit, Deum non prescisse quibus esset daturus ut crederent, aut quos daturus esset Filio suo, ut ex eis non perderet quemquam?  Que utique si presciuit, profecto beneficia sua quibus nos dignatur liberare presciuit. Hec est predestinatio sanctorum, nichil aliud: prescientia scilicet et preparatio beneficiorum Dei, quibus certissime liberantur quicunque liberantur. Ceteri autem ubi nisi in massa perditionis iusto diuino iudicio relinquuntur?« Unde et sanctus Prosper in absolutione obiectionis octaua contra Ianuenses: »Agnoscamus itaque sapienter, pieque fateamur prescisse incommutabiliter Deum quibus esset daturus ut crederent, aut quos daturus esset Filio suo, ut ex eis non perderet quemquam. Et si hec presciuit, beneficia sua illum quibus nos dignatur liberare prescisse; et hanc esse predestinationem sanctorum:  predestinationem scilicet et preparationem gratie Dei, qua certissime liberantur quicunque liberantur; ceteros autem, quos a generali perditione humani generis gratia non exemit, iusto nouerimus iudicio non exemptos, et quid nobis remissum sit in eis discamus, de quorum queri damnatione non possumus.« Et Gregorius in libro uigesimo quinto  Moralium: »Cunctis liquet quod in illa extrema requisitione examen publicum facturus est omnipotens Deus, ut alios ad tormenta deserat, alios ad participationem regni celestis admittat. Sed et hoc nunc secreto iudicio quotidie agitur, quod tunc in publico demonstrabitur. Nam iuste ac misericorditer singulorum corda uel examinans uel disponens, alios in exteriora respuit, alios ad ea  que sunt intrinsecus trahit, hos accendit interna appetere, illos pro uoluptatibus suis deserit exteriora cogitare.« Et Augustinus in supradicto libro de Correptione et gratia : »Quotquot ex hac stirpe, quin primi hominis, gratia Dei liberantur a damnatione utique liberantur, qua iam tenentur obstricti, unde etiamsi nullus liberaretur, iustum Dei iudicium nemo iuste reprehenderet. Quod ergo pauci in comparatione pereuntium, in suo uero numero liberantur multi, gratis fit, gratie sunt agende quia fit: ne quis uelut de suis meritis extollatur, sed omne os obstruatur, et qui gloriatur in Domino glorietur.«

Et in libro de Gratia Christi, et libero arbitrio, atque originali peccato, quem Hypomnesticon  appellauit, ad locum in explanatione questionis sexte de predestinatione ita dicit : »Predestinatio quippe a preuidendo, et preueniendo, uel preordinando futurum 71 aliquid dicitur. Et ideo Deus, cui prescientia non accidens, sed essentia fuit semper et est, quidquid antequam sit prescit predestinat; et propterea predestinat, quia quale futurum sit prescit. Ideo et Apostolus, Nam quos presciuit, inquit, et predestinauit . Sed non omne quod prescit predestinat: mala enim tantum prescit, bona uero et prescit et predestinat. Quod ergo bonum est prescientia predestinat, id est priusquam sit in re preordinat. Hoc cum ipso auctore esse ceperit, uocat, ordinat, et disponit. Unde et sequitur: Nam  quos predestinauit hos et uocauit, et quos uocauit illos et iustificauit; quos autem iustificauit illos et glorificauit . Iam igitur apertius disseramus quod loquimur, quomodo erga humanum genus prescientia et predestinatione sua Deus, in quo iniquitas non est, utatur. Masse itaque humani generis, que in Adam et Eua preuaricatione damnabilis mortalisque facta est, non conditione diuina generaliter, sed ex debito, pena cruciatusque gehenne debetur; uenia uero non merito, sed Dei iusti iudicis misericordie largitate confertur. Quia uero iustus et misericors Deus, presciusque futurorum, ex hac damnabili massa, non personarum acceptione, sed iudicio equitatis sue irreprehensibili, imo incomprehensibili  quos prescit, misericordia gratuita preparat, id est, predestinat ad eternam uitam; ceteros autem pena, ut predixi, debita punit; quos ideo punit, quia quid essent futuri presciuit, non tamen puniendos ipse fecit uel predestinauit, sed tantum, ut dixi, in damnabili massa presciuit. Quod si a me queris scire, cur duo ista differenter Deus facit, si personarum acceptor non est, quia generaliter aut punire debet iustitia, aut misericordia liberare, contende cum Paulo, imo si audes, argue Paulum, qui dixit, Christo in se loquente, O homo, tu quis es, qui respondeas Deo ?« et cetera que lector ibi sufficientissime poterit inuenire. Nobis autem interim sufficit demonstrare, qualiter ex uerbis et sensibus catholicorum a nobis capitula sint excerpta.  Et post plurima, item beatus Augustinus in eodem libro dicit: »Oportet igitur ut ad ea que superius disputare cepimus reuertamur. Diximus namque, de damnabili humani generis massa Deum prescisse, misericordia non meritis, quos electione gratie predestinauit ad uitam; ceteros autem, qui iudicio iustitie eius ab hac gratia efficiuntur expertes, prescisse tantum uitio proprio perituros, non ut perirent predestinasse. Sed, ut dixi, quos in opera impietatis et mortis presciuit, non preordinauit, nec impulit, in quibus Deum ad iracundiam prouocantes, salutis fidem aut predicatam sibi accipere nolunt, aut Deo iudice non possunt, uel accepta male utuntur, et ob hoc traduntur in reprobum sensum, ut faciant ea que non conuenit , his penam predestinatam esse rite fatemur.« Et sanctus Prosper in prima responsione prime obiectionis Gallorum ad locum: »Predestinationis autem fides multa sanctarum auctoritate Scripturarum 72 munita est, cui nullo modo fas est ea que ab hominibus male aguntur ascribi; sed ex primi patris preuaricatione uenerunt, de cuius pena nemo liberatur, nisi per gratiam Domini nostri Iesu Christi preparatam et predestinatam in eterno consilio Dei ante constitutionem mundi.«

Et Augustinus in libro quarto de Trinitate : »Per unum quippe hominem peccatum intrauit in mundum, et per peccatum mors, et ita in omnes pertransiit, in quo omnes peccauerunt . Huius uie mediator diabolus fuit, persuasor peccati,  et precipitator in mortem. Nam et ipse ad operandam duplam mortem nostram, simplam attulit suam. Per impietatem namque mortuus in spiritu, carne utique mortuus non est: nobis autem et impietatem persuasit, et per hanc ut in mortem carnis uenire mereremur effecit. Unum ergo appetiuimus iniqua suasione, alterum nos secutum est iusta damnatione. Propterea quippe scriptum est, Deus mortem non fecit , quia causa mortis ipse non fuit; sed tamen per eius retributionem iustissima mors irrogata est peccatori; sicut supplicium iudex irrogat reo, causa tamen supplicii non est iustitia iudicis, sed meritum criminis. Quo ergo nos mediator mortis transmisit, et ipse non uenit, id est ad  mortem carnis, ibi nobis Dominus Deus noster medicinam emendationis inseruit, quam ille non meruit, occulta et nimis arcana ordinatione diuine alteque iustitie. Ut ergo sicut per unum hominem mors, ita et per unum hominem fieret resurrectio mortuorum, quia magis uitabant homines quod euitare non poterant, mortem carnis quam mortem spiritus, id est, magis penam quam meritum pene,  uite mediator, ostendens quam non sit mors timenda, que per humanam conditionem iam euadi non potest, sed potius impietas, que per fidem caueri potest.« Item Augustinus in libro decimo tertio  de Trinitate: »Pater propter  nos Filio non parcit, ipse pro nobis eum tradidit ad mortem . Sed uideo quod et antea Pater dilexit nos, non solum antequam pro nobis Filius moreretur, sed antequam conderet mundum, ipso teste Apostolo qui dicit: Sicut elegit nos in ipso ante constitutionem mundi .«

Et S. Cyprianus in libro de Lapsis, quia pena sit constituta reprobis ita dicit: »In Euangelio, inquiens, Dominus in uerbis doctor et consummator in factis, docens quid fieret, et faciens quodcunque docuisset, quidquid nunc geritur et geretur, nonne ante premonuit? Nonne et negantibus eterna supplicia, et salutaria confitentibus premia ante constituit?« Et in libro de Mortalitate ita dicit, »Nemo futurorum metum cogitat, diem Domini et iram Dei, et  incredulis uentura supplicia, et statuta perfidis eterna tormenta nemo considerat.« Item in libro de Zelo et Liuore: »Qui odit, inquit, fratrem suum in tenebris 73 ambulat, et nescit quo eat. Abit enim nescius in gehennam, ignarus et cecus precipitatur in penam, recedens scilicet a Christi lumine monentis et dicentis: Ego sum lux mundi. Qui me secutus fuerit non ambulabit in tenebris, sed habebit lumen uite .« Item in libro ad Demetrianum: »Merito ergo incursantibus plagis non desunt Dei flagella, nec uerbera: que cum nichil istic promoueant, nec ad Deum singulos tanto cladium terrore conuertant, manet postmodum carcer eternus, et iugis flamma, et pena perpetua. Nec audietur illic rogantium gemitus, quia nec hic Dei indulgentis  terror auditus est.« Et item: »Rectum te, inquit, Deus fecit; et cum cetera animalia prona et ad terram situ uergente depressa sint, tibi sublimis status, et ad celum atque ad Deum tuum uultus erectus est. Illuc intuere, illuc oculos tuos erige; in supernis Dominum quere, ut carere inferis possis; sublimitatem serua qua natus es, perseuera talis qualis a Domino factus es.« Et item: »Credite, inquit, illi qui incredulis eterna supplicia de gehenne ardoribus irrogabit.« Item in epistola ad Romanos: »Deus enim, inquiens, ut est indulgens, ita est et preceptorum suorum exactor, et quidem diligens, sicut ad conuiuium uocat, sic habitum nuptialem non habentem manibus et pedibus ligatum  extra sanctorum cetum foras iactat. Parauit celum, sed parauit et Tartarum: parauit refrigeria, sed parauit etiam eterna supplicia: parauit inaccessibilem lucem, sed parauit etiam perpetue noctis uastam eternamque caliginem,« et sanctus Hilarius in expositione CXuIII psalmi : »An cum ex omni otioso uerbo rationem simus prestituri, diem iudicii concupisceremus, in quo nobis est ille indefessus ignis obeundus, in quo subeunda sunt grauia illa expiande a peccatis anime supplicia?« Quia nemo Dei predestinatione perit, et neminem Deus deserit antequam deseratur, in libro de Lapsis: »Quam uim, inquit, potest obtendere qua crimen purget, cum uim magis ipse fecerit ut periret?« Et ita de libro Paralipomenon  proponit : Dominus uobiscum est quandiu estis uos cum ipso: si autem derelinqueritis eum, relinquet uos . Prescientiam quoque non predestinationem Dei ad penam docens, de libro Machabeorum ita exemplum proponit dicens : »Quintus, inquit, preter quod carnificinam regis, et duros uariosque cruciatus fidei uigore calcabat, ad prescientiam quoque et notitiam futurorum, spiritu diuinitatis animatus, prophetauit regi indignationem Dei et ultionem uelociter secuturam: Potestatem, inquit, inter homines habes , et reliqua que prosequitur.« Et post paululum: »Nec tanti inquit esse lucrari breuia uite momenta, ut offenso Deo incurrere eterna supplicia.«  Quo exemplo ostenditur, quia non homo predestinatur a Deo ad penam, sed ipse per propriam iniquitatem penam incurrit. Et alibi  exponens Apostolum, thesaurizas tibi iram , et reliqua, iustum iudicium Dei esse dixit, quia serum est, quia diu multumque differtur, ut homini ad uitam longa Dei patientia consulatur. Et 74 tunc representatur pena impio et peccatori, quando iam non potest penitentia prodesse peccanti.

Et sanctus Ambrosius, cum exponeret de Psalmo CXuIII, Fiat misericordia tua ut consoletur me, commendans gratiam Dei, »Moysi enim, inquit, dicit Deus, Miserebor cuius misertus ero, et misericordiam prestabo cui misericordiam prestitero . Igitur non est uolentis neque currentis,  sed miserentis Dei . Ergo non debemus uelle uel currere? Atqui negligentes Deus deserere consueuit. Non ergo hoc dicit, sed quid dicat consideremus. Non uolentis neque currentis hominis perseuerantia est. Non est enim in hominis potestate, sed miserentis Dei est, ut possis complere que ceperis. Denique iterum dicit, Quia in hoc ipsum te suscitaui, ut ostendam in te uirtutem meam . Colligitur ergo, adhortationem diuine misericordie deputandam. Unde sequitur, Ergo cui uult miseretur, et quem uult indurat : hunc miseratus hortatur, illum non reuocat exsecratus.« Item quia non hominem Deus predestinauit ad ignem, et diaboli fieri consortem,  sed sua iniquitate consors, imo portio diaboli efficitur, tractans uersum Feci iudicium et iustitiam , ait: »Qui uolunt diuites fieri incidunt in tentationem et laqueum diaboli .« Et item: »Mortificate ergo membra uestra que sunt super terram, fornicationem, immunditiam, libidinem, concupiscentiam malam, et auaritiam que est idololatria . In his enim diaboli uoluntatem facimus, et exsequimur potestatem, qui per carnis istius desideria incentiuum sue fraudis operatur. Quemcunque ergo in uitiorum suorum possessione repererit, tanquam obnoxium suo iuri uindicat. Adulterium quis facit, luxuriam exercet, aliena diripit, portio diaboli est: pudicus autem et continens, et misericors, Christi portio est. Christi ergo  seruum sibi non potest uindicare, nisi forte lapsum in uitia deprehenderit. Ne tum quidem uindicat, sed tanquam suum sibi tradi postulat.« Et paulo post: »Ponit thronum suum diabolus super sidera, quando electum decipit, quando iustum circumuenit, cuius opera lucent sicut stelle in celo.« Nonne et Iudas proditor inter ceteros audiebat, uos estis lux mundi?  nonne diabolus lumen eius exstinxit? Quin etiam, quos non potuerit circumuenire, calumniatur inuidens regni celestis gloriam: ut quos illecebris suis a Christo non potuit separare, eos calumniis suis debiti honoris fructu fraudare conetur.«

Et sanctus Ioannes Constantinopolitanus episcopus, cuius exemplis sedes apostolica cum aliorum mundi luminum, et beatus Augustinus contra Iulianum  sepenumero, et in aliis opusculis suis, uelut malleo fortissimo ad conquassanda capita hereticorum, et uerticem capilli perambulantium in delectis suis, auctoritatiue utuntur. In libro de Reparatione lapsi ita dicit ad locum: »Propterea enim, inquiens, creauit nos Deus, et esse fecit qui non eramus, ut eterna in nos conferat bona, et prestet regna celorum. Non enim nos ad 75 hoc fecit ut gehenne nos tradat ignique perpetuo. Regnum celorum propter nos, gehenna propter diabolum facta est. Et hoc ita esse ex Euangeliis doceam. Ipse etenim Dominus dicit his qui a dextris sunt, uenite, benedicti Patris mei: percipite regnum quod paratum est uobis a constitutione mundi . Illis autem qui a sinistris sunt  dicit, Discedite a me, maledicti, in ignem eternum, qui paratus est, non dixit uobis, sed diabolo et angelis eius . Si ergo propter diabolum gehenna ignis, propter hominem regnum celorum a constitutione seculi preparatum est, tantum est ne nosmetipsos ab ingressu bonorum persistendo in malis pertinaciter excludamus. Donec enim sumus in hac uita quantacunque nobis acciderint peccata. possibile est absolui omnia per penitentiam. Cum autem abducti fuerimus de hoc seculo, ibi iam etiam penitebit nos: ualde enim penitebit, sed nulla erit utilitas penitentie. Et licet sit stridor dentium, licet ululatus et fletus,« et reliqua que prosequitur. Quod exemplum catholicissimi uiri, sicut et cuiuslibet  aliorum quos posuimus ac ponemus, sufficere poterat ad rectam intelligentiam et auctoritatem, si in contradicentibus maiores partes potuisset habere recti consensio, quam praua contentio. Quem magnum uirum in synodo, et etiam in suis scriptis, Gothescalcus reprobus reprehendit. Sed Augustinus, probus ad suas confirmandas sententias, sepissime apprehendit: quem et nos sequentes amplectimur, qui gratia Dei diuinam scientiam et fidem catholicam comprehendit.

Et ne quilibet pertinaces, fides fidibus contentionum augentes, quibus ad sui perniciem amplius constringantur, iactitent quia diximus reprobis penam predestinatam, et ex huius testimonio demonstramus, non hominibus, sed diabolo ignem preparatum eternum, attentius audiant que hic uir sanctus  prosequitur: »Tantum est, inquiens, ne nosmetipsos ab ingressu bonorum persistendo in malis pertinaciter excludamus: desinentes scilicet esse quod facti sumus, incipiamus esse uitio nostro quod fieri prohibemur, dicente diuino sermone, Homo cum in honore esset non intellexit: comparatus est iumentis insipientibus, et similis factus est illis .« Unde sanctus Ambrosius cum tractaret uersum Psalmi CXuIII, Manus tue fecerunt me, et plasmauerunt me, ita dicit: »Scriptura enim, inquiens, eum hominem dicit, qui est ad imaginem et similitudinem Dei: peccantem autem, non hominem, aut serpentem, aut equum adhinnientem feminis, aut uulpeculam aut iumentum uocare consueuit. Nolite fieri sicut equus et mulus quibus non est intellectus. In freno  et camo maxillas eorum constringe, qui ad te non appropinquant . Et: dicite huic uulpi  de Herode ait. Generatio uiperarum  uocatur ab Ioanne plebs hominum. Magnum ergo opus Dei es, homo, magnum est quod dedit tibi Deus. uide ne quod tibi Deus tribuit amittas: amittas magnum illud munus quod es ad imaginem Dei, et hoc in te puniatur magis. Deus enim non 76 punit similitudinem suam, sed eum punit, qui ad similitudinem Dei factus, hoc quod accepit seruare non potuit. Punit ergo illud quod ad similitudinem Dei esse desistit, hoc est peccatum tuum. Nam suam Deus non damnat imaginem, nec in illud incendium mittit eternum: sed magis uindicat imaginem de eo, qui imagini illi fecit iniuriam,  ut per malitiam quod eras esse desineres, et fieres mulus ex homine. uindicatur ergo imago, non condemnatur: uindicatur quasi expulsa, non condemnatur quasi rea. Postquam enim peccasti, aliud esse cepisti, illud quod eras desisti. Quomodo igitur punitur in te quod in te non inuenitur? Nam si inueniatur in te imago Dei et similitudo, non supplicio incipis dignus esse, sed premio. Ita imago illa, que ad imaginem et similitudinem Dei factus es, non condemnatur sed coronatur. Condemnaris autem in eo quod ipse mutatus es, ut fieres ex homine serpens, mulus, equus, uulpecula. His nos enim nominibus iam Scriptura condemnauit: qui exuti celestis imaginis ornamento, etiam nomen  hominis amittimus, qui gratiam hominis non tenemus.« Et sanctus Augustinus in sermone de symbolo ad Neophytos, »Mementote ita credere omnipotentem Deum, ut nulla omnino natura sit quam ipse non condidit: et ideo peccatum punit quod ipse non fecit, quia eo fedatur natura quam fecit.«

Hinc solertissime perpendendum est, quam consona isti sancti doctores, uno repleti spiritu, sint diuersis oribus uariis locuti gentibus. Unde et apostolica doctrina ad imaginem Dei, ad quam creati sumus, et reformari, et renouari spiritu mentis nostre , et nosmetipsos salubriter admonet diiudicare, ut non iudicemur, ne cum hoc mundo damnemur: Et sanctus Gregorius in libro decimo quarto Moralium Iob , quia non homines  a Deo sint predestinati ad penam, sed diabolo cum corpore suo ex retributione iustitie sit pena a Deo predestinata, ita dicit: »Et omnes inquiens qui de eius, id est Antichristi, peruersa persuasione in prauis actionibus nati sunt, illustratione aduentus Domini eterno interitu cum eodem suo capite ferientur.« Item: »Hec sunt tabernacula iniqui: uidelicet indicans, quia is qui nunc ignorando extollitur, tunc ad propria tabernacula perueniet, quando eum sua iniquitas ad supplicia demerget.« Item in libro decimo quinto : »Manus itaque illius ei dolorem reddunt, quia damnationem iustam ex iniqua recipiet operatione. Bene autem non dabunt, sed reddent dicitur: quia peruerse eius actiones eternum ei supplicium quasi quoddam debitum soluent.«  Item : »Deuorabit eum ignis qui non succenditur . Miro ualde modo paucis uerbis expressus est ignis gehenne. Ignis namque corporeus, ut esse ignis ualeat, corporeis indiget fomentis: Qui cum necesse est ut seruetur, per congesta ligna procul dubio nutritur, nec ualet nisi succensus esse, et nisi refotus subsistere. At contra gehenne ignis, cum sit incorporeus, et in se missos reprobos corporaliter exurat, nec ex studio humano succenditur, nec lignis 77 nutritur: sed creatus semel durat inexstinguibilis, et succensione non indiget, et ardore non caret. Bene ergo de hoc iniquo dicit, Deuorabit eum ignis qui non succenditur, quia omnipotentis iustitia, futurorum prescia, ab ipsa mundi origine gehenne  ignem creauit, qui in pena reproborum esse semel inciperet, sed ardorem suum etiam sine lignis nunquam finiret.« Et sanctus Hieronymus in libro decimo explanationis Isaie prophete: »Ab heri quippe et a preterito tempore preparata est a rege Domino Thofeth , id est lata et spatiosa gehenna, que eos, id est reprobos, eternis urat ardoribus.« Item idem in libro tertio super prophetam Amos, »Penitentiam autem Dei in Scripturis sic debemus accipere, quomodo somnum et iram: non quo Deum peniteat, et mutet sententiam, qui loquitur per prophetam, Ego Deus et non mutor , et cui nos dicimus, Tu autem idem ipse es, et anni tui non deficient ; sed quo nobis ad  meliora conuersis, ipsum peniteat sententie sue: ut nec iusto reddat premia que promisit, si declinauerit ad iniquitatem, nec peccatori penas quas comminatus est, si conuersus fuerit ad salutem.« Et item: »uos autem, filii Isrel, quasi in cribro agitatos atque concussos mundabo et eligam, ut qui lapillus fuerit, et per penitentiam roboratus, de cribro meo non excidat; qui autem instar pulueris ceciderit in terram, percutiatur gladio et moriatur: peccatores populi mei; non quia ante peccauerint, sed quia usque ad mortem perseuerauerint in peccatis.« Item ubi dicitur, Ecce ego mundabo, cum exponit testimonium Ieremie, Assumam et loquar super gentem, et reliqua, »Non ergo Deus, inquit, mutatur, qui semper est immutabilis: sed nos cum  nostram conuersationem mutamus, seuit, irascitur, comminatur, et dicit se illaturum esse supplicia: si agamus penitentiam, ipsum quoque sue penitebit sententie.« Et sanctus Augustinus in Psalmo uII: »Nec putemus illam tranquillitatem et ineffabile lumen Dei de se proferre, unde peccata puniantur: sed ipsa peccata sic ordinare, ut que fuerunt delectamenta homini peccanti; sint instrumenta Domino punienti.« Et in Psalmo XXuIII: »Cum uenerit Dominus ferens in manu retributionis damnationes impiis, regnum iustis, societatem cum diabolo iniquis, societatem cum Christo fidelibus.« Et in Psalmo XL: »Nam et Zabulus Christum exstinguere concupiuit, et Iudas Christum occidere uoluit: occiso autem Christo et resurgente nos uiuificati sumus. Diabolo  tamen et Iude merces male uoluntatis redditur, non nostre salutis. Noueritis ex animo quemquam pendendum, ad retributionem uel premii uel pene.«

Capitulum quoque ita subiungendo conclusimus, »Ac per hoc unam Dei predestinationem dicimus, que aut ad donum pertinet gratie, aut ad retributionem iustitie.« Et beatus Augustinus in libro de Bono uel Dono perseuerantie : »Quia uobis, inquit, datum est nosse mysterium regni celorum, illis autem non est datum, quorum alterum ad misericordiam, 78 alterum ad iudicium pertinet illius, cui dicit anima nostra, Misericordiam et iudicium cantabo tibi, Domine .« Et longe superius : »In eo ergo quod aliis gratiam dat, aliis non dat, cur nolunt cantare Domino misericordiam  et iudicium? Cur autem illis potius quam illis detur, quis cognouit sensum Domini? quis inscrutabilia scrutari ualeat? quis inuestigabilia uestigare? Conficitur itaque, gratiam Dei non secundum merita accipientum dari, sed secundum placitum uoluntatis eius in laudem et gloriam ipsius gratie, ut qui gloriatur nullomodo in seipso sed in Domino glorietur, qui hominibus dat quibus uult quoniam misericors est; quod et si non det, iustus est: et non dat quibus non uult, ut notas faciat diuitias glorie sue in uasa misericordie. Dando enim quibusdam quod non merentur, profecto gratuitam, et per hoc ueram, suam gratiam esse uoluit. Non omnibus dando, quid omnes merentur ostendit, bonus in beneficio certorum,  iustus in supplicio certorum; et bonus in omnibus, quoniam bonum est cum debitum redditur: et iustus in omnibus, quoniam iustum est cum indebitum sine cuiusquam fraude donatur.« Et in libro contra Pelagium et Celestium, de Gratia Christi, et Libero Arbitrio, et originali Peccato ad locum : O homo tu quis es qui respondeas Deo? Nunquid dicit figmentum ei qui se fecit, Cur me sic fecisti? An non habet potestatem figulus luti ex eadem massa facere, aliud quidem uas in honorem, aliud uero in contumeliam ? Ego autem hoc dico quod dixi, quia quidquid Deus agit, misericorditer, iuste, sancteque facit, quia solus ipse presciendo scit quod homo nesciendo nescit. »Quis enim cognouit sensum Domini, qui  instruat eum? aut quis consiliarius eius fuit? aut quis prior dedit illi et retribuetur ei? aut quis dicit ei: Quid me fecisti sic? Non potest tantum dici iustus Deus, aut solum misericors, sed iustus et misericors. Sic legimus, sic credimus. Propterea quando illi cum Dauid misericordiam et iudicium cantamus, metuentes non interrogamus que sit uoluntas eius, de iudicio et misericordia conquirentes.« Et post paululum: »Quia si scrutari uoluerimus secretum Dei, quod iustitie ipsius solius notum est, comprehendere non ualemus, et impletur in nobis quod scriptum est, Defecerunt scrutantes scrutationem . Quare? quia accessit, inquit, homo ad cor altum, et exaltabitur Deus . Sed forte, cum sitis reprehensibiles, iudiciorum Dei esse  uos comprehensibiles iactatis: melius scilicet Deo placentes, quam Paulus apostolus, qui esse incomprehensibilia per sanctum Spiritum predicauit.« Et post aliquanta: »Ecce in omnibus que ex auctoritate diuina protulimus, habes misericordiam et iudicium.«

Et sanctus Prosper in responsione obiectionis Gallorum decima quarta ita dicit: Predestinatio igitur Dei semper in bono est, que ad retributionem iustitie, aut ad donationem pertinet gratie: uniuerse enim uie Domini misericordia et ueritas . Et sanctus Hieronymus in expositione Osee prophete: »Argentum suum et aurum quidquid habere 79 poterant naturaliter sermonis ac sensus, uerterunt in idola que de suo corde finxerunt, et uerterunt non ut interirent, sed quia uerterunt ideo  interierunt. Neque enim hac ratione fecerunt, ut perirent; sed quia fecerunt, idcirco perierunt. Et nos uerbis beati Hieronymi concordantes dicimus, non ideo perierunt, quia a Deo predestinati sunt ut perirent, sed ideo a Deo non sunt predestinati ut salui fierent, quia presciti sunt ab ipso proprio suo uitio perituri, quibus ex retributione iustitie penam predestinauit eternam.« Et Prosper in absolutione obiectionis tertie Gallorum: »Quod ergo huiusmodi, inquit, in hec prolapsi mala, sine correptione penitentie defecerunt, non ex eo necessitatem pereundi habuerunt, quia predestinati non sunt: sed ideo predestinati non sunt, quia tales futuri ex uoluntaria preuaricatione presciti sunt.« Et item: »Non enim  relicti sunt a Deo ut relinquerent Deum, sed reliquerunt et relicti sunt, et ex bono in malum propria uoluntate mutati sunt, atque ab eo qui illos tales presciuit, non sunt predestinati.« Et item in absolutione obiectionis duodecime: »uires itaque obedientie non ideo cuiquam subtraxit, quia eum non predestinauit: sed ideo non predestinauit, quia recessurum ab ipsa obedientia esse preuidit.« Et in absolutione obiectionis decime tertie contra uincentianos: »Quod etsi ex eterna scientia precognitum habet, scilicet Deus, quid uniuscuiusque meritis retributurus sit, nemini tamen per hoc quod falli non potest, aut necessitatem aut uoluntatem intulit delinquendi.« Item Hieronymus in Amos prophetam: »Qui ueniunt in diem malum, parantes  sibi uitio suo diem malum; non quod dies ullus sit malus, sed quod unusquisque paret sibi malum, iuxta illud quod in Ecclesiaste legimus: Ne dixeris dies priores meliores erant mihi quam isti, quoniam non in sapientia interrogas super hoc . Stultum est enim referre ad tempora, cum in nostra sit potestate, uel bonum diem nobis facere, uel malum. Item in Nahum prophetam in capite capituli, Ubi est habitaculum leonum ; Ieremias quoque de peccatoribus loquitur, Percussit eos leo de silua .« Et post paululum: »Omnes qui egredientur ex eis, id est ciuitatibus, capientur. In quo animaduerte quod nemo capiatur, nisi qui de ciuitatibus Dei fuerit egressus. Denique Iudas de ouili Christi fuit, et raptus a leone suspendio suffocatus  est. Sed et ille propheta, cui preceperat Dominus ne comederet panes e regione illa, ubi erant uituli aurei et mentita religio, quia comedit a leone percussus est . Quod totum ad retributionem diuine iustitie pertinet.«

Unde et sanctus Gregorius in libro decimo Moralium Iob , quia non ut ad gloriam electi, ita sint reprobi a Deo ad penam predestinati, sed in massa perditionis uel in iniquitatibus suis ex retributione iustitie iusto iudicio relicti: »Si subuerterit, inquit, omnia, quis contradicet ei?  Sepe namque in elationem cor attollitur, cum letis 80 successibus in uirtute roboratur: sed dum latentes motus audacie in cogitatione conditor conspicit, se sibi hominem ostendendo derelinquit; ut  eius mens derelicta quid sit inueniat, que male ipsa secura gaudebat.« Item in libro undecimo : »Sciendum est, quia aliud est quod omnipotens Deus misericorditer tribuit, aliud quod iratus habere sinit. Nam quod peruerse predones faciunt, hoc dispensator equissimus non nisi iuste permittit.« Item : »Si destruxerit, nemo est qui edificet: si incluserit hominem, nemo est qui aperiat . Omnipotens Deus humanum cor destruit, cum relinquit: edificat, dum replet. Neque enim humanam mentem debellando destruit, sed recedendo: quia ad perditionem suam sufficit sibi dimissa.« Item: »Si incluserit hominem, nullus est qui aperiat: quia sicut nemo obsistit largitati uocantis,  ita nullus obuiat iustitie relinquentis. Includere itaque Dei est, clausis non aperire: unde ad Moysem dicitur de Pharaone: Ego obdurabo cor eius . Obdurare quippe per iustitiam dicitur, quando cor reprobum per gratiam non emollit. Includit itaque hominem, quem in suorum operum tenebris relinquit.« Item : »Nouit decipientem, quia in manu suorum operum dimissum hunc ut ad peiora proruat deserit, sicut scriptum est: Qui nocet, noceat adhuc: et qui in sordibus est, sordescat adhuc . Nouit quoque et eum qui decipitur: quia sepe committunt homines mala que sciunt, et idcirco permittuntur decipi, ut cadant etiam in mala que nesciunt: quod tamen deceptis aliquando ad purgationem, aliquando uero  ad ultionis initium fieri solet.« Ecce quomodo predestinatio Dei, aut ad donum pertinet gratie, aut ad retributionem iustitie. Item idem in eodem : »Balteum regum dissoluit . Cum de ipsa continentia elatione mens tangitur, plerumque omnipotens Deus eius superbiam deserens hanc in immunditiam operis cadere permittit. Regum itaque balteum dissoluit, quando in his qui bene regere sua membra uidebantur, propter elationis culpam castitatis cingulum destruit.« Item : »Et optimates supplantat . Quia cum mentem regentium iusto iudicio deserit, hec in eternum retributionis premium non requirit.« Item in libro decimo tertio : »Neque ita hoc dicitur, ac si omnipotens et misericors Deus longe cor hominis  a disciplina faciat: sed quod sponte delapsum ibi remanere ubi cecidit iudicando permittit: sicut in oratione quoque dicimus: Et ne nos inducas in tentationem , id est induci minime permittas.« Item in libro decimo quinto: »Tradidit illos Deus in reprobum sensum, ut faciant que non conueniunt . Quia enim glorificare noluerunt quem cognouerunt, reprobo sensui traditi ad hoc relicti sunt, ut nescirent iam pensare mala que faciebant.« Item in libro uigesimo : »Humanum igitur genus, recto Dei iudicio in uoluptatibus suis sibi dimissum, atque per easdem uoluptates spontaneis tribulationibus traditum, absinthio est ebrium.« Et sanctus Augustinus in propositionibus epistole ad Romanos:  »Quod autem dicit tradidit, intelligitur dimisit 81 in desideria cordis illorum. »Et Cassiodorus in Psalmo LXXXII. »Sequitur, reuereantur et pereant. Ipse sensus est, quem superius dixit, quia ibi reuerendo non proficiunt, sed pereunt qui ad eternum supplicium destinantur, scilicet in malis obstinatione sua, non predestinatione diuina, sicut mox subiunxit, et cognoscant quia nomen tibi, Domine, tu solus Altissimus in omni terra . Cognoscant ad genus respicit utrumque peccantium, siue qui obstinatione sua perituri sunt, siue qui habita satisfactione liberantur. Omnes enim cognoscent omnipotentiam Domini, quia ipse solus est Altissimus, cum ipsi cognouerint, et conuersis  parcere, et obduratos eterna ultione damnare.« Et in Psalmo LXXXuIII: »Dissoluisti eum ab emundatione, et sedem eius in terra collisisti. Frequenter emundat diuinitas quos flagellat, ut purgatum recipiat quem peccatis sordidum respuebat, quos uero ab emundatione dissoluit, id est remouit, hos iam et damnare decreuit. Quapropter illos hic significat Iudeos, qui obstinatione mentis Christum spernere maluerunt. Sedes quoque eorum in terra collisa est, quando respuentes regem Dominum saluatorem, nequaquam de gente sua principem ulterius habere meruerunt. Sedes enim pro regno posita est.« Et item in eodem: »Ipsa est commutatio Christi, que obstinatos deseruit, et fideles dono sue pietatis asciuit.« Et in Psalmo CuIII: Siue magis una generatio  illa dicenda est, quando in peccatis nascimur: et ideo petit ut ad secundam, id est regenerationem, non perueniant. Qui tamen in predestinatione repulsi sunt, ut in prima peccatorum suorum fece dispereant, nec secunde natiuitatis beneficio laqueum mortis euadant. Sed hec et his similia illis dicuntur, qui in Domini iudicatione damnandi sunt.

Et quia una est predestinatio, sanctus Augustinus in sepe memorato libro Hypomnesticon contra Pelagium et Celestium, de Gratia Christi, et Libero Arbitrio, ac originali Peccato, ut commemorauimus, ita dicit : »Predestinatio quippe a preuidendo et preueniendo, uel preordinando futurum aliquid dicitur, et ideo Deus, cui prescientia non accidens est, sed essentia fuit semper et est,  quidquid antequam sit prescit, predestinat, et propterea predestinat, quia quale futurum sit prescit. Ideo et Apostolus: Nam quos presciuit, inquit, et predestinauit .« Et in libro de Bono perseuerantie : »Hec est predestinatio sanctorum nichil aliud, prescientia scilicet et preparatio beneficiorum Dei, quibus certissime liberantur quicunque liberantur.« Et in libro de Predestinatione sanctorum: »Ipsa est, inquit, predestinatio sanctorum, que in Sancto sanctorum maxime claruit, quam negare quis potest recte intelligentium eloquia ueritatis? Nam et ipsum Dominum glorie, in quantum homo factus est Dei Filius, predestinatum esse didicimus.« Et item in eodem libro : »Inter gratiam porro et predestinationem hoc tantum interest,  quod 82 predestinatio est gratie preparatio, gratia uero iam ipsa donatio.« Et post paululum: »Predestinatio est que sine prescientia non potest esse: potest autem esse sine predestinatione prescientia. Predestinatione quippe Deus ea prescit que fuerat ipse facturus, unde dictum est: Fecit que futura sunt; prescire autem potens est etiam que ipse facit, sicut quecunque peccata: quia etsi sunt quedam que ita peccata sunt, ut pene sint etiam peccatorum , , non ibi peccatum Dei est, sed iudidicium. Quocirca predestinatio Dei que in bono est, gratie est, ut dixi, preparatio: gratia uero ipsius  predestinationis effectus.« Et item in eodem libro : »Cur ergo non omnes docet ut ueniant ad Christum, nisi quia omnes quos docet misericordia docet, quos autem non docet, iudicio non docet? quoniam cuius uult miseretur, et quem uult obdurat; sed miseretur bona tribuens, obdurat digna retribuens.« Et item sanctus Augustinus in libro de Predestinatione gratie : »Ergo quidquid post illam preuaricationem natus supplicii homo patitur, iuste reddi meritoque fateatur. Indurare enim dicitur Deus eum, quem mollire noluerit. Sic etiam excecare dicendus est eum quem illuminare noluerit. Sic etiam repellere eum, quem uocare noluerit. Quos enim predestinauit, illos et uocauit, illos et iustificauit. Ipse enim dedit ut simus, ipse ut boni esse possimus.  Presciuit nos eius diuinitas, sapientia condidit, iustitia damnauit, gratia liberauit. Mundus enim quamuis pro tempore ex quo factus est ceperit, in illa diuine prescientie luce faciendus nullum potuit habere principium: et quanticunque uel ex Adam usque in hodiernum homines nati sunt, uel post etatem nostram generationis sunt propagine nascituri, apud Deum et iam nati sunt, et decurso totius uite tempore transierunt, in illo nichilominus diuini obtutus lumine permanentes. Deus enim, qui nec loco clauditur, nec tempore preuenitur, omnium rerum tam preteritarum memoria, quam imminentium scientia plenus est: nec reminiscens uoluitur in preteritum, nec sperans tenditur in futurum. Et quecunque omnino sunt, que temporum motibus  agitantur, ab eo principio in quo erat uerbum, et uerbum erat apud Deum, et Deus erat uerbum, usque in finem omnium seculorum , nec sperantur futura, nec preterita transierunt, sed in presentia diuinitatis presenti semper luce cernuntur.« Et item post aliquanta : »De his quibus penam seueritas iuste decreuerat, secundum ineffabilem dispositionis occulte misericordiam, elegit uasa que faceret in honorem, et alios a uentura ira dono gratuite uocationis absoluit, alios derelinquens ad equalitatis iudicium reseruauit: nulli tamen agnoscende ueritatis abstulit facultatem. Et ita plenitudo diuine prescientie in alios manante  83 iustitia, in alios gratia profluente completa est, ut pereuntibus quos prescierat Deus esse perituros, et saluatis quos in illa secreta sua electione prescierat esse saluandos, toto orbe diffusa multiplicaretur Ecclesia.« Et post paululum : »Si pie de Deo sicut expedit sentimus, etiam Pharaoni datam misericordiam reperimus. Patientia enim Dei ualere ei debuit ad salutem: quia differens iustum meritumque supplicium miraculorum uerbera crebra densabat. Nunquid non potuit, sicut flagellis cedens expulit populum, ita miraculis credens Deum tante uirtutis agnoscere? Sed dicitur iam Pharaonem non potuisse mutari, quia eum prescierat Deus non esse mutandum: respondetur Dei prescientiam non cogere  hominem ut talis sit qualem presciuit Deus: sed prescire talem futurum qualis futurus est, quamuis eum non sic fecerit Deus. Quoniam si cogeret esse, hoc utique cogeret quod non est. Porro si hoc prescierat futurum esse quod non est, prescientia non est: quod de Deo quam impie dicatur, aduertit quisque, qui peccatis inde blanditur, quod Deus eum peccatorem futurum esse prescierit.«

Ecce de quorum uerbis capitulum istud excerpsimus. Accedant reprehensores et oppugnatores nostri, imo impugnatores sed non expugnatores recte fidei, et afferant ungues acutissimos cum subtilissimis acubus, et in morem feminarum acupingentium extendant, et diuersis coloribus prauorum sensuum suorum diuariare atque decolorare capitulum istud  attentent: et ubicunque uel in solo uerbo, quanto magis in sensu, orthodoxe fidei ac catholicorum Patrum doctrine aduersum uel diuersum inuenerint, minutatim transpungant. Quod si inuenire nequiuerint, malitie sue mucrone perfossos, et uictoria ueritatis confusos, atque redargutione ipsius beati Augustini atque Prosperi, quorum se dictis uictores iactabant, uerecundie rubore perfusos intelligentes, nos carpere desinant, et sano intellectui manus donent.

Quod si et adhuc agere detractant, ueniat sanctus Gregorius, et percutiat eos, non claua Herculea, sed auctoritate ecclesiastica, beato Petro apostolorum primo a uiuorum et mortuorum iudice tradita, ut conuertatur dolor eorum in caput ipsorum, et arcus eorum confringatur, et in uerticem ipsorum iniquitas  eorum descendat: nos autem confiteamur Domino in eius iustitia. Ait enim in Homilia Euangelii decima septima: »In quamcunque domum, inquit, intraueritis, primum dicite: Pax huic domui, et si ibi fuerit filius pacis, requiescet super illam pax uestra: sin autem, ad uos reuertetur . Pax que ab ore predicatoris affertur, aut requiescit in domo, si in ea filius pacis fuerit, aut ad eumdem predicatorem reuertitur: quia aut erit quisque predestinatus ad uitam, et celeste uerbum sequitur quod audit: aut si nullus audire uoluerit, ipse predicator sine fructu non erit, quia ad eum pax reuertetur: quoniam ei a Domino pro labore sui operis merces recompensatur.« 84 Attendant et appendant reprehensores istius capituli, qui uolunt sic a Deo predestinatos  credi et dici ad interitum, quomodo creduntur et dicuntur a fidelibus predestinati sed ad uitam electi, et reprobi non predestinati sed relicti ad interitum, quare non dixit sanctus Gregorius. Et erit quisque predestinatus ad interitum, et non sequetur uerbum quod audierit, sicut dixit, aut erit quisque predestinatus ad uitam, et sequetur uerbum celeste quod audit. Ad predestinatum enim ad uitam dixit, sequetur uerbum: ad non predestinatos autem, sed in massa perditionis relictos ueniens, si nullus audire uoluerit dixit.

Quod si hinc ueritatem non possunt percipere, audiant quid in decima tertia Homilia Ezechielis prophete dicit: »Redemptor igitur noster, inquit,  quia uerba que dixit etiam per doctorum studium scribi largitus est, in manu calamum tenuit. Qui calamus mensure dicitur, quia ipsa Doctorum studia sub quadam occulti iudicii dispensatione retinentur, ut et aliis legentibus prosint, et aliis legentibus prodesse non possint. Unde et sancti apostoli, cum magistram ueritatem sibi apertius loquentem requirerent cur turbis in parabolis loqueretur, audierunt. Quia uobis datum est nosse mysterium regni celorum, illis autem non . uel certe calamus mensure est, quia in ipso sacro eius eloquio, quod nobis conscriptum est, occultas esse dispensationes eius agnoscimus. Nam per incomprehensibile eius iudicium, alter intra mensuram electorum metitur, et alter foras relinquitur, ut nullo modo ad electorum  numerum pertinere mereatur. Habet ergo funiculum, habet in manu mensure calamum. Qui enim funiculo locum metitur, alibi funiculum trahit, aliunde retrahit, et huc ducit quem aliunde subducit. Sic nimirum sic Redemptor noster in collectione hominum facit, dum alios a suis iniquitatibus abstrahit, et alios in sua iniquitate derelinquit. In his enim quos colligere dignatus est, occulte mensure funiculum traxit, et ab his quos relinquendos esse iudicauit, quid aliud nisi funiculum retraxit? ut et boni intra mensuram celestis fabrice teneantur, et mali extra fabricam, in quibus bona que estimantur non sunt, quasi sine mensura remaneant. Hunc funiculum et mensure calamum in manu sua Redemptor noster tenuit, cum Paulum apostolum per  apparentem uirum Macedonem admonere dignatus est: ita ut isdem Macedo uir diceret. Transiens adiuua nos , et tamen uolentibus apostolis ad predicandum ire in Asiam non permisit spiritus Iesu. Quid est quod sancti apostoli uocantur ire, ubi fortasse ire non cogitabant, et illuc ubi desiderabant pergere, ire perhibentur, nisi quia occulti iudicii funiculus et mensure calamus tenetur in manu, ut et alii uerba uite audiant, et alii nullatenus audire mereantur? Funiculus ergo mensure est, qui aliunde tractus est, aliunde retractus. Sancto quoque Euangelio teste didicimus, quod uenit qui diceret, Magister, sequar te quocunque ieris: cui responsum est, 85 uulpes foueas habent, et uolucres celi nidos; Filius autem hominis non habet ubi caput suum reclinet  . uenit alter qui diceret, Magister, sine me primum ire et sepelire patrem meum: cui dicitur, Sine mortuos, sepeliant mortuos suos: tu autem me sequere, et annuntia regnum Dei . Quid est quod ille promittit se ire et deseritur, iste domum uult redire, et tamen ut sequi debeat iubetur? ille non suscipitur, iste nec ad hore momentum ab obsequio relaxatur? Interno ergo occulto iudicio funiculus et mensure calamus ducitur, in quo et iste trahitur, et ille relinquitur, ut celestis fabrica non sine pio et iusto examine construatur.«

Et item sanctus Gregorius in libro Moralium uigesimo quinto : »Potum meum cum fletu temperabam . Potus quippe ab exterioribus  interius trahitur, fletus autem ab interioribus exterius emanat. Potum ergo Dominum cum fletu temperare est, alios ab exterioribus introrsus trahere, alios ab interioribus in exteriora reprobare. Conteret enim multos et innumerabiles, et stare faciet alios pro eis .« Et post pauca : »Quod autem dixit conteret multos, et illico adiunxit innumerabiles, uel multitudinem exprimere studuit reproborum, que humane rationis numerum transit: uel certe indicare uoluit quod omnes qui pereunt intra electorum numerum non habentur, ut eo sint innumerabiles, quo extra numerum currunt.« Et paulo post : »Sed quia in Ecclesia crescente multitudine etiam reprobi colliguntur, apte subditur, (dixerat siquidem paulo superius per Ieremiam  prophetam esse predictum, Aedificabitur ciuitas Domino a turre Annanehel usque ad portam anguli, et exibit ultra normam mensure  Exibit ultra normam mensure, quia usque ad eos quoque extenditur, qui normam iustitie transeuntes intra mensure celestis numerum non sunt. Unde per Isaiam quoque eidem Ecclesie dicitur, Ad dexteram enim et ad leuam dilataberis, et semen tuum gentes hereditabit . Intrante quippe multitudine gentium ad dexteram extenditur, dum quosdam iustificandos suscipit: ad leuam quoque dilatatur, dum ad se quosdam etiam in iniquitate permansuros admittit. Propter hanc multitudinem, que extra electorum numerum iacet, in Euangelio Dominus dicit, Multi uocati, pauci autem electi  . Sed quia hoc quod electis aliis alii conteruntur, de merito patientis est, non de iniquitate punientis. Non enim iniquus Deus qui infert iram.« Et paulo post : »Ligatis manibus et pedibus mittite in tenebras exteriores . Tunc enim coactus in tenebras exteriores mittitur, quia nunc in interioribus uoluntarie excecatur.« Et item sanctus Gregorius in libro trigesimo tertio Moralium Iob : »Non quasi crudelis suscitabo eum , quin Leuiathan: et uelut si mox a nobis rationis causa quereretur, quomodo eum non quasi crudelis suscitas, quem scimus quia tantos inuadere et deuorare permittas? statim subdidit dicens, Quis enim resistere potest uultui meo, et quis ante dedit mihi ut reddam ei?   Quibus duobus uersibus, et uirtutem sue potentie, et omne pondus rationis expleuit. Nam propter potentiam 86 dixit, Quis enim resistere potest uultui meo? et propter rationem subdidit, Quis ante dedit mihi ut reddam ei? Ac si diceret: Non enim quasi crudelis suscito, quia de eius fortitudine et electos meos potenter eripio, et rursum reprobos non iniuste, sed rationabiliter damno; id est, et eos quos benigne eligo, eripere mirabiliter possum, et eos quos respuo non iniuste derelinquo.« Et paulo post: »Miro modo equus omnibus conditor, et quosdam preelegit, et quosdam in suis reprobis moribus iuste derelinquit. Nec tunc electis suis pietatem sine iustitia exhibet, quia hic eos duris afflictionibus premit:  nec rursum reprobis iustitiam sine misericordia exercet, quia hic equanimiter tolerat quos quandoque in perpetuum damnat. Si ergo et electi preuenientem se gratiam sequuntur, et reprobi iuxta quod merentur accipiunt, et de misericordia inueniunt electi quod laudant, et de iustitia non habent reprobi quod accusent. Bene itaque dicitur, Quis ante dedit mihi ut reddam ei? Ac si aperte diceretur: Ad parcendum reprobis nulla ratione compellor, quia eis debitor ex sua actione non teneor.«

Dicant, dicant istius reprehensores capituli, quare beatus Augustinus in libro de Bono uel Dono perseuerantie, quem loco retractationis cum libro de Predestinatione sanctorum contra huius obiectionis calumnias scripsit, dixerit : »Hec est predestinatio  sanctorum, nichil aliud, prescientia scilicet et preparatio beneficiorum Dei, quibus certissime liberantur quicunque liberantur: ceteri autem ubi nisi in massa perditionis iusto diuino iudicio relinquuntur?« De qua, sicut ex eius uerbis premisimus, si nullus liberaretur, irreprehensibile esset diuinum eius iudicium. Quare non diffiniuit predestinationem reproborum ad interitum, sicut predestinationem sanctorum ad liberationem per diuine gratie beneficium? Dixit enim, »Predestinatio prescientia est, et preparatio beneficiorum Dei, quibus certissime liberantur quicunque liberantur: ceteri autem ubi nisi in massa perditionis iusto diuino iudicio relinquuntur?« Dicant illi arguti uiri qui sunt illi ceteri, et si audent, cum Augustino in  hoc loco contendentes, dicant ad interitum, sicut tu, Augustine, ante dixeras, predestinati. Nos autem cum sancti Augustini uerbis correctioribus dicimus: »Sancti beneficio gratie Dei sunt ad uitam predestinati; qui et sancti non inuenti, sed gratia sunt effecti; ceteri autem, id est reprobi, in massa perditionis ex retributione iustitie sunt relicti.«

Legant etiam que posuimus ex libro Hypomnesticon  eiusdem beati Augustini contra Pelagium et Celestium, de Gratia Christi, et Libero arbitrio, atque originali Peccato, et non errent palpantes ceci in meridie, quia hec est, ut propheta dicit, directa uia, ita ut stulti non errent per eam . »Masse itaque humani generis, que in Adam et Eua preuaricatione damnabilis mortalisque  facta est, non conditione diuina generaliter, sed ex debito pena cruciatusque gehenne debetur. 87 uenia uero non merito confertur, Sed Dei iusti iudicis misericordie largitate. Quia uero iustus et misericors Deus presciusque futurorum, ex hac damnabili massa, non personarum acceptione, sed iudicio equitatis sue irreprehensibili, imo incomprehensibili, quos misericordia gratuita prescit et preparat, id est predestinat ad uitam: ceteros autem pena, ut predixi, debita punit; quos ideo punit, quia quod essent futuri presciuit; non tamen puniendos ipse fecit uel predestinauit, sed tantum, ut dixi, in damnabili massa presciuit.« Quid manifestius, quid certius dicere potuit? Et beatus Gregorius,  ut prescripsimus: »Sic nimirum, sic Redemptor noster in collectione hominum facit, dum alios a suis iniquitatibus abstrahit, et alios in sua iniquitate derelinquit.« Quid clarius, quid aperius dicere ualuit? Et item in Homilia quarta Euangelii dicit: »Prius soli Iudee uoluit, postmodum cunctis gentibus Dominus predicari: ut dum illa conuerti uocata renueret, predicatores sancti ad uocationem gentium per ordinem uenirent, et quod Iudee fiebat in testimonium, hoc gentibus gratie esset incrementum. Erant etiam tunc, qui de Iudea uocandi essent, et de gentibus uocandi non essent. Nam et in apostolorum Actibus , predicante Petro, legimus et prius Hebreorum tria millia, et postea quinque millia credidisse: et cum predicare apostoli  gentibus in Asia uoluissent, per Spiritum prohibiti esse memorantur: et tamen ipse Spiritus, qui prius predicationem prohibuit, hunc Asianorum cordibus postmodum infudit. Idcirco ergo prius prohibuit quod postmodum fecit, quia tunc in illa erant, qui saluandi non erant: tunc in illa erant qui necdum ad uitam reparari mererentur, nec tamen grauius de contempta predicatione iudicari. Subtili ergo occultoque iudicio a quorumdam auribus predicatio sancta subtrahitur, quia saluari per gratiam non merentur. Unde Psalmista dicit: uenite et uidete opera Domini: quam terribilis in consiliis super filios hominum . uidit namque quod alius misericorditer uocatur, alius iustitia exigente repellitur: et quia alia parcendo, alia Dominus irascendo disponit, expauit quod  penetrare non potuit; et quem non solum inuestigabilem in quibusdam suis sententiis, sed etiam inflexibilem uidit, terribilem in consiliis esse memorauit.«

Et item alibi in Euangelio legitur de his qui uocati ad cenam uenire noluerunt, quia qui inuitati erant non fuerunt digni , quoniam quidam uerbo predicationis uocantur, sed digni non sunt ut obaudientes ueniant: quidam autem ueniunt, sed digni non sunt ut in uocatione permaneant: quidam autem nec etiam digni sunt ut uocentur, sicut in prefata Euangelii homilia hic doctor egregius dixit. Sed et in trigesima quinta Euangelii homilia de uocatis et uenire nolentibus dicit, quia »sicut illi peccatores fuerunt, qui uocati uenire noluerunt: ita hi quoque peccatores sunt, qui inuitantur et ueniunt.  Sed peccatores superbi respuuntur, ut peccatores humiles eligantur. 88 De his etiam qui uocati ueniunt, sed in uocatione non permanent, item scriptum est, quia ad tempus credunt, et in tempore tentationis recedunt. Quod Dominus in Euangelio de audientibus et non fructificantibus uerbum manifeste demonstrat, loquens de semine quod cecidit secus uiam, et super terram, et inter spinas . Nemo tamen eorum euadet iudicium ultionis, quia nec esse poterit excusabilis. De his quippe, qui uerbum predicationis audire non fuerunt digni, Paulus dicit: Quicunque enim sine lege peccauerunt, sine lege peribunt . Inuisibilia enim Dei a creatura mundi per ea que facta sunt intellecta conspiciuntur,  sempiterna quoque eius uirtus et diuinitas: ita ut sint inexcusabiles . De his autem qui audierunt, et non obaudierunt, iterum scriptum est: uocaui et renuistis, despexistis omne consilium meum. Ego quoque in interitu uestro ridebo . Sed et de his, qui audientes uerbum crediderunt, et in fide recta ac bonis operibus non permanserunt, in Euangelio dicitur: Nemo mittens manum suam in aratrum, et respiciens retro, aptus est regno Dei . Et de audientibus, credentibus, ac perseuerantibus dicit, quia semen cecidit in terram bonam, et attulit fructum . Et: Qui audit uerba mea et seruat ea, similis est uiro qui edificauit domum suam supra petram .« Et item: Qui habet uerba mea et seruat ea, ille est qui diligit me: qui autem  diligit me, diligetur a Patre meo, et ego diligam eum et manifestabo ei meipsum . Et: Qui perseuerauerit usque in finem, hic saluus erit .« Et item idem beatus Gregorius de electis et reprobis breuiter in homilia octaua dicit: »Nascituro Domino mundus describitur, quia ille apparebat in carne, qui electos suos ascriberet in eternitate. Quo contra de reprobis per Prophetam dicitur: Deleantur de libro uiuentium, et cum iustis non scribantur .«

Sed si adhuc de beato Augustino quod nondum posuimus uolunt audire, accipiant quid in prefato libro de Bono uel Dono perseuerantie, loquens de Tyriis et Sidoniis; in massa perditionis relictis dixerit : »Ex quo, inquit, apparet habere  quosdam in ipso ingenio diuinum naturaliter munus intelligentie, quo moueantur ad fidem, si congrua suis mentibus uel audiant uerba, uel signa conspiciant: et tamen, si Dei altiore iudicio a perditionis massa non sunt gratie predestinatione discreti, nec ipsa eis adhibentur uel dicta diuina uel facta, per que possint credere.« Et post paululum: »Sed nec illis profuit quod poterant credere, quia predestinati non erant ab eo, cuius inscrutabilia sunt iudicia et inuestigabiles uie: nec istis obfuisset quod non poterant credere, (quin de quibus dictum est per Prophetam: Excecauit oculos eorum, et indurauit cor illorum , si ita predestinati essent, ut eos cecos Deus illuminaret, et induratis cor lapideum uellet auferre.« Unde post paululum sequitur  quod premisimus, quorum alterum ad misericordiam, alterum ad iudicium pertinet illius, cui dicit anima nostra: Misericordiam et iudicium cantabo tibi, Domine .

89 De hoc etiam quod in hoc capitulo circa finem posuimus, »Penam autem illis,« uidelicet in massa perditionis relictis, »quia iustus est, predestinauit eternam,« audiant quid in sepe commemorato de Bono uel Dono perseuerantie libro dicat beatus Augustinus : »Quoniam quod scriptum est, inquit, Per unum hominem peccatum intrauit in mundum, et per peccatum mors, et ita in omnes homines pertransiit , aliter recte intelligi non potest: nec a morte perpetua, que iustissime est retributa  peccato, liberat quemquam pusillorum atque magnorum, nisi ille qui propter remittenda et originalia et propria nostra peccata mortuus est, sine ullo suo originali proprioque peccato. Sed quare illos potius quam illos? Iterum atque iterum dicimus, nec nos piget, O homo, tu quis es qui respondeas Deo ? Inscrutabilia sunt iudicia eius, et inuestigabiles uie eius . Et hoc adiiciamus: Altiora te ne quesieris, et fortiora te ne scrutatus fueris .« Sed si ista et illa non sufficiunt, que de libro sepe commemorato contra Pelagium et Celestium posuimus, adhuc ex eodem que ipse uir sagacissimus ibidem prosecutus est, que necdum posuimus apponemus : »uerum autem, inquiens, esse quod diximus, licet plene sit  disputatum, id est, perituris penam esse predestinatam, audi Petrum apostolum, cum futuros esse pseudoprophetas et magistros mendaces, et apostatas in Ecclesia dicit, sicut fuerunt in populo ueteri : quibus iudicium iam olim non cessat, et perditio eorum non dormitat. Item Iudas apostolus: Subintroierunt, ait, quidam homines, qui olim prescripti sunt in hoc iudicium impii, gratiam Domini nostri Iesu Christi transferentes in luxuriam, et solum Deum auctorem et Dominum Iesum Christum negantes . Et Dominus in Euangelio peccatoribus: Ite in ignem eternum, quem parauit Pater meus diabolo et angelis eius; predestinatis autem: uenite, benedicti Patris mei, percipite regnum paratum uobis ab origine mundi , id est  predestinatum. Tenenda est igitur inconcussa huius disputationis regula, qua diuinis testimoniis claruit, peccatores in malis propriis, antequam essent in mundo, prescitos esse tantum non predestinatos, penam autem eis esse predestinatam secundum quod presciti sunt.« Et Prosper in absolutione obiectionis decime contra uincentianos: »Hoc, inquit, predestinauit, quin Deus, iudicium suum, quo unicuique retributurus est prout gessit siue bonum, siue malum.«

Dicant obtrectatores nostri, quid discors, uel obuium, siue deuium inuenerint istis sanctorum Augustini, Gregorii, atque Prosperi dictis in capitulo a nobis excerpto. Et si non possunt dicere, manifestum est maluisse eos maledicere, quam uerum dicere. Accipiant etiam concors et consonum  precedentibus dictis beati Augustini exemplum, de sepe nominato libro qui titulatur de Bono uel Dono perseuerantie. Quo exemplo quidam abutentes ad suos sensus conantur inflectere, sed non possunt: quia et manifestissima ueritas 90 in hoc eodem exemplo, et in precedentibus ac subsequentibus eiusdem libri, fortissime molitionibus eorum renititur. Nam loquens contra obloquentes ueritatis sinceritati, sicut in lectione eiusdem libri qui uoluerit, facile cognoscere poterit, ita ad locum dicit : »Proinde, inquiens, sicut Apostolus ait, Non uolentis, neque currentis, sed miserentis est Dei , qui et paruulis quibus uult etiam non uolentibus, neque currentibus subuenit, quos mundi  ante constitutionem elegit in Christo, daturus eis gratiam gratis, hoc est nullis eorum uel fidei uel operum meritis precedentibus; et maioribus etiam his, quos preuidit, si apud eos facta essent, suis miraculis credituros: quibus non uult subuenire, non subuenit: de quibus in sua predestinatione occulte quidem, sed iuste aliud iudicauit;« Hoc enim exemplo suam confirmare obtrectatores nostri conantur sententiam, inflectentes hoc quod dixit, »de quibus in sua predestinatione occulte quidem sed iuste aliud iudicauit,« quasi intelligi uoluerit sanctus Augustinus, aliud iudicauit, ad interitum predestinauit: quod quam absurdum sit manifestissimis patet indiciis. Ait enim, »quibus non uult subuenire, non subuenit,« uidelicet quia quibus  subuenit, predestinatione, id est gratie preparatione subuenit. De his autem quibus non subuenit, aliud in sua predestinatione occulte quidem se iuste iudicauit; et quid iudicauerit in subsequentibus apertissime dicit: Non enim est, inquiens, iniquitas apud Deum: sed inscrutabilia sunt iudicia eius, et inuestigabiles uie eius : uniuerse autem uie Domini misericordia et ueritas . »Inuestigabilis ergo est misericordia, quia cuius uult miseretur, nullis eius precedentibus meritis: et inuestigabilis ueritas, quia quem uult obdurat, eius quidem precedentibus meritis, sed cum eo cuius miseretur plerumque communibus, sicut duorum geminorum, quorum unus assumitur, et unus relinquitur.« Ecce quid est illud aliud, quod in sua predestinatione  Dominus iudicauit.

Hinc denique sequuntur uerba ipsius Augustini in libro de Bono perseuerantie: »Dispar est exitus, merita communia: in quibus tamen sic alter magna Dei bonitate liberatur, ut alter nulla eius iniquitate damnetur. Nunquid enim iniquitas est apud Deum? Absit. Sed inuestigabiles sunt uie eius. Itaque misericordiam eius in his qui liberantur, et ueritatem in his qui puniuntur, sine dubitatione credamus, neque inscrutabilia scrutari, aut inuestigabilia uestigare conemur. Ex ore quippe infantium et lactentium suam perficit laudem , ut quod in his uidemus, quorum liberationem bona eorum merita nulla precedunt, et in his quorum damnationem utrisque communia originalia  sola precedunt, hoc et in maioribus fieri nequaquam omnino cunctemur, id est, non putantes uel secundum sua merita gratiam cuiquam dari, uel nisi suis meritis quemque puniri, siue pares qui liberantur atque puniuntur, siue dispares habeat causas malas: 91 ut qui uidetur stare uideat ne cadat , et qui gloriatur non in se ipso, sed in Domino glorietur .« Et post aliquanta in eodem libro subsequitur dicens : »Ista igitur sua dona quibuscunque Deus donat, procul dubio se donaturum esse presciuit, et in sua prescientia preparauit. Quos ergo predestinauit, ipsos et uocauit uocatione illa, quam me sepe commemorare non piget, de qua dictum est, sine penitentia sunt dona  et uocatio Dei . Namque in sua, que falli mutarique non potest, prescientia opera sua futura disponere, id omnino non aliud quidquam est quam predestinare.« Et post aliquanta: »Cum hec et alia multa que piget repetere dixerimus, atque ostenderimus et initium fidei, et usque in finem perseuerantiam, Dei dona esse, nec ulla futura sua dona, et que danda essent, et quibus danda essent, Deum non prescire non potuisse, ac per hoc predestinatos ab illo esse quos liberat et coronat.« Et aliquanto superius: »An forte nec ipsa dicunt, quin Dei dona, predestinata? Ergo nec dantur a Deo, aut ea se daturum esse nesciuit: quod si et dantur, et ea se daturum esse presciuit, profecto predestinauit.« Et sanctus Hieronymus in sententia Ecclesiaste:  »Non est omne recens sub sole dicendum , quod ex prescientia et predestinatione Dei iam facta sunt, que futura sunt. Qui enim electi sunt in Christo ante constitutionem mundi, in prioribus seculis iam fuerunt.« Et sanctus Augustinus in libro de Correptione et Gratia . »De illo dicit et propheta Isaias, Qui fecit que futura sunt. Quicunque ergo in Dei prouidentissima dispositione presciti, predestinati, uocati, iustificati, glorificati sunt, non dico etiam nondum renati, sed etiam nondum nati, iam filii Dei sunt, et omnino perire non possunt.« Et Prosper in absolutione obiectionis Gallorum decime quinte: »Dubium non est, inquit, sine ulla temporali differentia Deum et prescisse simul et predestinasse  que ipso erant auctore facienda, uel que malis meritis iusto erant iudicio retribuenda: prescisse autem tantummodo, non etiam predestinasse, que non ex ipso erant causam operationis habitura. Potest itaque sine predestinatione esse prescientia, predestinatio autem sine prescientia esse non potest.« Et item in Recapitulatione quinta decima: »Que enim ex Dei munere habemus, et que prescita dicuntur, non possunt non esse predestinata, et que predestinata appellantur, non possunt non esse prescita.« Et in absolutione obiectionis decime quinte contra uincentianos: Nullam animam nequiter turpiterque uicturam Deus ad hoc ut taliter uiueret preparauit, sed talem futuram non ignorauit,  et de tali iuste se iudicaturum esse presciuit. Atque ita ad predestinationem eius nichil aliud referri potest, nisi quod aut ad debitam iustitie retributionem, aut ad indebitam pertinet gratie largitatem. uideant et non inuideant reprehensores nostri, et damnatores capituli ex his sententiis a nobis excerpti, quam concorditer consonet sensus a nobis in hoc eodem capitulo ex uerbis beati 92 Augustini et Prosperi, et aliorum doctorum excerptus, his sententiis ab eodem sancto uiro Augustino contra se calumniantes propositis, et aliis per eos sancto Spiritu promulgante prolatis.

Addam etiam quedam, quasi ex supererogatione, de epistola beati Augustini ad Xystum presbyterum , de qua nichil excipiendum foret, si aliorum  testimoniorum pluralitas id agere non exposceret: »Quod, inquit, personarum acceptorem Deum se credere existimant, quin auctores et disseminatores peruersi dogmatis, si credant quod sine ullis precedentibus meritis cuius uult Deus miseretur, et quos dignatur uocat, et quem uult religiosum facit, parum attendunt quod debita reddatur pena damnato, indebita gratia liberato. Agamus ergo gratias Saluatori, dum nobis non redditum cernimus quod in damnatione similium etiam nobis debitum fuisse cognoscimus. Si enim utrique liberarentur, lateret quid peccato per iustitiam debeatur: si nemo, quid gratia largiretur. Misericordia et ueritas occurrerunt sibi, ut nec misericordia impediat ueritatem qua plectitur dignus, nec ueritas misericordiam qua  liberatur indignus. Ergo cui uult miseretur, et quem uult obdurat. Querimus enim meritum obdurationis et inuenimus: merito namque peccati uniuersa massa damnata est, nec obdurat Deus impertiendo malitiam, sed non impertiendo misericordiam. Quibus enim non impertitur, nec digni sunt, nec merentur, ac potius ut non impertiatur hoc digni sunt, hoc merentur. Querimus autem meritum misericordie, nec inuenimus, quia nullum est, ne gratia euacuetur si non gratis donatur, sed meritis redditur. Quod est ergo meritum hominis ante gratiam, quo merito percipiat gratiam, cum omne bonum meritum nostrum non in nobis faciat nisi gratia: et cum Deus coronat merita nostra, nichil aliud coronet quam munera sua? Stipendium, inquit, peccati  mors, gratia autem Dei uita eterna in Christo Iesu Domino nostro . Sed si uasa sunt ire, que perfecta sunt ad perditionem que illis debita redditur, sibi hoc imputent, quia ex ea massa facta sunt, quam propter unius peccatum in quo omnes peccauerunt, merito Deus iusteque damnauit. Si autem uasa sunt misericordie, quibus ex eadem massa factis supplicium debitum reddere noluit, non se inflent, sed ipsum glorificent qui eis misericordiam non debitam prestitit. Non itaque gratuite misericordie Dei pertinacissima aduersentur insania. Sinant filium hominis in qualibet etate querere et saluum facere quod perierat. Nec de inscrutabilibus iudiciis eius audeant iudicare, cur in una eademque causa super alium ueniat misericordia eius, super  alium autem mancat ira eius. Qui enim sunt isti qui respondeant Deo, quandoquidem ille Rebecce habenti geminos ex uno concubitu Isaac patris nostri, cum illi nondum nati nichil egissent boni uel mali, ut secundum electionem propositum eius maneret, electionem scilicet gratie non debiti, electionem qua eligendos facit ipse, non inuenit, 93 non ex operibus sed ex uocante dicit minori seruiturum esse maiorem . Ergo cuius uult miseretur, et quem uult obdurat. Hoc facit apud quem non est iniquitas: miseretur itaque gratuito dono, obdurat autem iustissimo merito. Agnoscant igitur uasa ex eadem massa in honorem facta quid eis misericordia diuina largita sit.«

 Hinc etiam sanctus Augustinus in libro quinto contra Iulianum ita dicit : »Denique et hic cum dixisset: Omnia cooperantur in bonum his qui secundum propositum uocati sunt, continuo subdidit, quoniam quos ante presciuit et predestinauit conformes fieri imaginis Filii eius, ut sit primogenitus in multis fratribus: quos autem predestinauit illos et uocauit, et quos uocauit ipsos et iustificauit; quos autem iustificauit ipsos et glorificauit . Hi sunt secundum propositum uocati: ipsi ergo electi, et hoc ante mundi constitutionem, ab eo qui uocat ea que non sunt, tanquam sint, sed electi per electionem gratie. Unde dicit idem doctor et de Isrel: Reliquie per electionem gratie salue facte sunt . Et ne forte ante constitutionem  mundi ex operibus precognitis putarentur electi, secutus est et adiunxit: Si autem gratia, iam non ex operibus, alioquin gratia iam non est gratia . Ex isto numero electorum et predestinatorum, etiam qui pessimam duxerint uitam, per Dei benignitatem adducuntur ad penitentiam, per cuius patientiam non sunt huic uite in ipsa scelerum perpetratione subtracti, ut ostendatur et ipsis, et aliis coheredibus eorum, de quam profundo malo possit Dei gratia liberare. Ex his nemo perit quacunque etate moriatur: absit enim, ut predestinatus ad uitam sine sacramento mediatoris finire permittatur hanc uitam. Propter hos Dominus ait: Hec est autem uoluntas eius qui misit me Patris, ut omne quod dedit mihi non perdam ex eo . Ceteri autem mortales,  qui ex isto numero non sunt, et ex ea quidem massa, ex qua et isti, sed uasa ire facti sunt, ad utilitatem nascuntur istorum. Non enim quemquam eorum Deus temere ac fortuito creat, aut quid de illis boni operetur ignorat: cum et hoc ipsum bonum operetur, quod in eis humanam creat naturam, et ex eis ordinem seculi presentis exornat. Istorum neminem adducit ad penitentiam salubrem et spiritalem, qua homo in Christo reconciliatur Deo, siue illis ampliorem patientiam, siue non imparem prebeat. Quamuis ergo omnes ex eadem massa perditionis et damnationis secundum duritiam cordis sui, et cor impenitens, quantum ad ipsos pertinet, thesaurizant sibi iram in die ire, quo redditur unicuique secundum opera sua, Deus tamen alios inde per misericordem  bonitatem adducit ad penitentiam, alios secundum iustum iudicium non adducit,« et cetera que in eodem loco prosequitur. De quo capitulo contra decimam tertiam obiectionem Gallorum sanctus Prosper catholice et sufficienter satis disseruit. Item sanctus Augustinus contra Iulianum in libro tertio . »Quis autem Christianus ignoret, quod ille qui primum hominem fecit ex puluere omnes fabricetur ex semine? sed ex semine 94 iam uitiato atque damnato: qui partim per ueritatem remanent in supplicio, partim per misericordiam liberantur a malo.« Item in libro tertio: »Bonus est Deus, iustus est Deus: potest aliquos sine bonis meritis liberare, quia bonus est non potest quemquam sine  malis meritis damnare, quia iustus est.« Et in libro quinto : »Itaque isto malo, quin libidinis, cum bene utuntur coniugati fideles, a cuius reatu soluti sunt munere Saluatoris, profecto quicunque inde nascuntur, eiusdem munere Creatoris, non sicut nobis obicis in regnum diaboli preparantur, sed ab illo potius eruendi, et in regnum Unigeniti transferendi.« Item in eodem libro: »Nam prorsus ea non perpeti cum hic uiuitur, nullo modo, nulla ratione quisquam potest: nec tamen siue maximis, siue minimis urgeatur, fas est ut dicat ei qui se finxit, quamuis omnipotenti, iusto et bono: Quare me sic fecisti? et de iugo graui, quod est super filios primi Adam, nemo liberat nisi secundus Adam.« Et post paululum: »Licet ipsi hoc nesciant, donec  si ex illo sunt predestinatorum numero, accipiant Spiritum qui ex Deo est, ut sciant que a Deo donata sunt eis.« Et item in eodem libro: »Si hoc profundius esse perspicis, quam ut abs te ualeat inueniri, utrumque utrique nostrum profundum sit, cur et in maioribus et in minoribus Deus uelit alteri et nolit alteri subuenire: dum tamen certum et immobile teneamus, non esse iniquitatem apud Deum, qua quemquam sine malis meritis damnet, et esse bonitatem apud Deum, qua multos sine bonis meritis liberet, demonstrans in eis quos damnat quid omnibus debeatur, ut hinc discant quos liberat, que sibi pena debita relaxetur, et que indebita gratia condonetur.« Et item in libro quinto: »Aut certe, quia parum erat uitam quam nascendo sortitus est,  ideo addidit et misericordiam: ne remaneret naturaliter filius ire sicut ceteri, atque inter uasa ire, non inter uasa misericordie fieret.« Et in libro sexto : »Quos quidem ab isto tanto malo potest gratia Dei per sanguinem Mediatoris eruere; sed unde potuerunt in tantum malum ruere, si diuino iudicio nulla origini debetur pena uitiate?« Item in eodem libro : »In eis ergo, ut sepe diximus, ire uasis notas facit, secundum Apostolum, diuitias glorie sue in uasa misericordie, ne glorientur tanquam de meritis uite sue, cum cognoscant hoc sibi iustissime reddi potuisse, quod uident reddi paribus consortibus mortis sue.« Et item in eodem libro : »Certe hic, ubi fati nulla est immobilitas, nulla fortune temeritas, nulla persone dignitas,  quid restat nisi misericordie ueritatisque profunditas? ut sciamus et ex hoc incomprehensibile comprehendamus, iuxta duos homines, unum per quem peccatum intrauit in mundum, alterum qui tollit peccatum mundi, omnes filios concupiscentie carnalis, undecunque nascantur, ad iugum graue filiorum Adam merito pertinere, et ex his omnes filios gratie spiritalis, undecunque nascantur, ad iugum suaue filiorum Dei sine merito peruenire?« Et item in eodem libro : »Cur 95 putamus ab eius operibus abhorrere, quod ab origine uitiata damnabiles illo creante nascuntur, qui creator est omnium, et per Mediatorem regenerati a damnatione liberantur debita, sed gratuita  miseratione non debita: quos elegit ante constitutionem mundi per electionem gratie, non ex operibus, uel preteritis, uel presentibus, uel futuris? alioquin gratia iam non est gratia.« Hec omnia exempla intueatur lector, si astipulentur capitulo a nobis excerpto, in quo scriptum est: Homo libero arbitrio male utens peccauit et cecidit, et factus est massa perditionis totius humani generis. Deus autem bonus et iustus elegit ex eadem massa perditionis secundum prescientiam suam, quos per gratiam predestinauit ad uitam, et uitam illis predestinauit eternam: ceteros autem, quos iustitie iudicio in massa perditionis reliquit, perituros presciuit, sed non ut perisent predestinauit: penam autem illis, quia iustus est, predestinauit eternam.



CAPUT XuII. De eo quod Gothescalcus exemplum libri beati Augustini, quem sui complices eiusdem esse auctoris denegant, ad suam confirmandam sententiam posuit, et de aliis sanctorum sententiis ad statum capituli a nobis excerpti propositis.


Denique Gothescalcus de libro Hypomnesticon Augustini inter cetera ad confirmandam sententiam suam, quia sint reprobi a Deo predestinati ad penam, hoc ponit exemplum dicens de Iuda: »Si talis, inquit beatus Augustinus, factus esset, inculpabilis esset, et Dei opificio reputaretur, non Iude. Iniuste etiam in eo prelata damnatio esset. Item Petrus, Quibus iudicium iam olim non cessat, et perditio eorum non dormitat . Et Iudas, Subintroierunt  quidam homines, qui olim prescripti sunt in hoc iudicium impii .« Cuius cecitas non tantum admiranda quantum demonstranda uidetur: quia derelictis manifestissimis talibus tantisque exemplis, que ex eodem libro posuimus, hec tantum tria exempla decurtauit, et ad sensum suum impudenter inflexit. Nam loquens in eodem libro beatus Augustinus de predestinatione electorum, et relictione reproborum, ita dicit : »Diximus namque de damnabili humani generis massa Deum prescisse, misericordia non meritis, quos et electione gratie predestinauit ad uitam; ceteros uero, qui iudicio iustitie eius ab hac gratia efficiuntur expertes, prescisse tantum uitio proprio perituros, non ut perirent predestinasse.« Et post  paululum: »His penam predestinatam esse rite fatemur. Quod ut probare ualeamus, solum reor ad exemplum sufficere Iudam. Hunc enim Deus cum prescisset in uitiis proprie uoluntatis pessimum fore, id est electione discipulatus sui bene a Christo conferenda male usurum, 96 et auaritia ardentem pretio Iudeis Dominum traditurum, penam ei predestinauit ex merito.« Quod cum exemplis Scripturarum satissime confirmaret, ad hunc locum peruenit, quem Gothescalcus detruncatum usurpare non timuit. »Ubi ergo, inquiens beatus Augustinus, commemoratio operum eius malorum a sancto fit Spiritu in psalmis, priusquam esset prescitus est non factus, quod talis aduersus Filium Dei futurus  esset. Si enim talis factus esset, inculpabilis esset, et Dei opificio reputaretur, non Iude. Iniuste etiam in eum prelata damnatio esset. Sed absit hoc a summe bono iudice auctore omnium bonorum Deo, damnatore uero cunctorum malorum, qui malum Iudam, ut predixi, presciuit non fecit, et tamen in quibus presciuit, iudicio iusto tradens eum in reprobum sensum, ut impleret permisit; et ideo permisit, quia per Spiritum sanctum eum periturum ante predixit.« Et post paululum: »Talis ergo periturorum omnium causa est, licet culpa sit a culpa dissimilis. uerum autem esse quod diximus, licet plene sit disputatum, id est perituris penam esse predestinatam, audi Petrum apostolum, cum futuros esse pseudoprophetas, et magistros mendaces, et apostatas in Ecclesia  dicit, sicut fuerunt in populo ueteri: Quibus iudicium, innuit, iam olim non cessat, et perditio eorum non dormitat . Item Iudas apostolus: Subintroierunt, ait, quidam homines, qui olim prescripti sunt in hoc iudicium impii, gratiam Domini nostri Iesu Christi transferentes in luxuriam, et solum Deum auctorem et Dominum Iesum Christum negantes . Et Dominus in Euangelio peccatoribus: Ite in ignem eternum, quem parauit Pater meus diabolo et angelis eius: predestinatis autem, uenite, benedicti Patris mei, percipite regnum paratum uobis ab origine mundi , id est predestinatum.«

Hinc quoque nichil contra eumdem Gothescalcum loqui censuimus, cum satis apertissime sanctus Augustinus  pro se contra eum loquatur. Cuius sensui et uerbis de regno sanctis predestinato, et de penis reprobis preparatis, sanctus Ioannes Constantinopolitanus, uno spiritu, uno animo, unoque ore concordat in libro de Reparatione lapsi, sicut supra posuimus: qui ex euangelica ueritate demonstrat regni celorum gloriam propter homines, gehennam quoque factam propter diabolum. Sed et de Iuda in eodem libro idem sanctus Ioannes ita dicit: »Propterea denique, inquiens, et Iudam inimicus hinc rapuit, ne forte, quia sciebat quod esset reditus ad salutem, lapsum suum penitentia reformaret. Ego enim, etiamsi mirum uidetur esse quod dico, ne illud quidem Iude peccatum dixerim uires excedere penitentie potuisse.« Unde et sanctus Ambrosius,  cum exponeret uersum Psalmi CXuIII: Posuerunt peccatores laqueum mihi, ait: »Ac ne mediocrem hunc laqueum putes, hic laqueus Iudam apostolum strangulauit: cui miser cum esset illaqueatus, ut proderet Dominum, ubi aduertit quantum sceleris esset admissum, laqueo 97 se ipse suspendit. Sed et ipse laqueus diaboli fuit, ut non ageret penitentiam, sed laqueo se suffocaret. Deus enim etiam in ipsos pius est proditores, ut ad penitentiam prouocentur, atque a flagitioso proposito reflectantur, et resipiscant a diaboli laqueis, a quo capti tenentur ad ipsius uoluntatem. Iam non erumna est incidisse, sed crimen: qui non solum se dederunt capiendos, sed etiam ad uoluntatem diaboli  tenentur astricti, cum possint dicere: Disrumpamus uincula eorum. Dedit enim tibi Scriptura diuina, ut non solum caueas diaboli laqueum, sed etiam per penitentiam eius uincula disrumpas.«

Quantum namque Deus penitentiam omnis peccatoris acceptet et diligat, qui non uult mortem peccatoris, sed ut conuertatur et uiuat, et in euangelicis, et in apostolicis, et in propheticis scripturis ipse demonstrat. uidens enim ciuitatem peccatricem fleuit super illam dicens, Quia si cognouisses et tu , subauditur, penitentie lacrymis fleres; quia gaudium est super uno peccatore penitentiam agente , que multoties predicatur, ut, Penitentiam agite, appropinquauit enim regnum celorum . Et in Euangelio Marci, uenit  iehsu in Galileam predicans Euangelium regni Dei, et dicens: Quoniam impletum est tempus, et appropinquauit regnum Dei, penitemini et credite Euangelio.  Et Ioannes Baptista, Facite fructus dignos penitentie . Et Petrus, Penitemini et conuertimini ut deleantur uestra peccata . Et item Scriptura, Misereris omnium, Domine, et nichil odisti eorum que fecisti, dissimulans peccata hominum propter penitentiam . Quam qui agere fugit, non Dei predestinatione perit, sed ipse in perditionem se ipsum dimergit, Domino attestante in Euangelio Luce, Cum ei nuntiatum esset a quibusdam de Galileis, quorum sanguinem Pilatus miscuit cum sacrificiis eorum, quibus respondens dixit: Putatis quod hi Galilei pre omnibus  Galileis peccatores fuerunt, quia talia passi sunt? Non, dico uobis; sed nisi penitentiam habueritis, omnes similiter peribitis. Sicut et illi decem et octo supra quos cecidit turris in Sile, et occidit eos, putatis quia et ipsi debitores fuerunt preter omnes homines habitantes in Ierusalem? Non, dico uobis; sed si non penitentiam egeritis, omnes similiter peribitis . Unde Beda: Et isti Hierosolymite quemadmodum et illi Galilei, non soli fuerunt peccatores, sed in terrorem sunt reliquorum puniti: qui ruina turris oppressi prenuntiant omnes qui penitere noluerunt perituros. Quales plangit Paulus dicens, Ut lugeam multos ex his qui ante peccauerunt, et non egerunt penitentiam ; et de qualibus Dominus dicit, uocaui, dicens penitentiam agite, et renuistis:  extendi manum meam, et non fuit qui aspiceret. Despexistis omne consilium meum, et increpationes meas neglexistis . Propterea predestinatum tales puniet iudicium de quo ibidem subsequitur, Ego quoque in interitu uestro ridebo, et subsannabo, cum uobis quod timebatis aduenerit: cum irruerit repentina calamitas, et iudicium uel damnatio quasi tempestas ingruerit; cum uenerit super uos tribulatio 98 et angustia . Quales alloquitur Paulus, An diuitias bonitatis Dei et patientie contemnis? ignoras quoniam bonitas eius ad penitentiam te adducit? tu autem secundum duritiam tuam et cor impenitens, thesaurizas tibi iram in die ire et reuelationis iusti iudicii Dei, qui reddet unicuique secundum  opera sua: his quidem qui secundum patientiam boni operis, gloriam et honorem et incorruptionem querunt, uitam eternam; his uero qui sunt ex contentione, et qui non acquiescunt ueritati, credunt autem iniquitati, ira et indignatio, et angustia super omnem animam hominis operantis malum . De quibus Psalmista, Statuerunt oculos suos declinare in terram, et ecce qui elongant se a te, Domine, peribunt . Et: Perdidisti omnes qui fornicantur abs te . Quos inuitat Dominus dicens: Audi, populus meus, et contestabor te; Isrel, si audieris me. Non erit in te deus recens, neque adorabis deum alienum. Ego enim sum Dominus Deus tuus . Et de quibus iterum conqueritur dicens: Et non audiuit populus meus uocem  meam, et Isrel non intendit mihi. Ideo dimisi eos secundum desideria cordis eorum: ibunt in adinuentionibus suis. Si populus meus audisset me, Isrel si in uiis meis ambulasset, pro nichilo forsitan inimicos eorum humiliassem, et super tribulantes eos misissem manum meam. Inimici Domini mentiti sunt ei, et erit tempus eorum in secula . Quos adhuc in singulari persona Euangelium Luce hortatur dicens: Cum autem uadis cum aduersario tuo ad principem in uia, da operam liberari ab illo, ne forte tradat te apud iudicem, et iudex tradat te exactori, et exactor mittat in carcerem . Aduersarius noster, inquit Beda, in uia est sermo Dei contrarius nostris carnalibus desideriis in presenti uita: a quo ipse liberatur qui preceptis eius humiliter subditur.  Alioquin aduersarius iudici, et iudex tradet exactori: quia ex sermone Domini contempto reus peccator tenebitur in examine iudicis; quem iudex exactori tradet, quia hunc maligno spiritui ad ultionem trahere permittet, ut compulsam animam ipse ad penam de corpore exigat, que ei ad culpam sponte consensit. Exactor mittit in carcerem, quia per malignum spiritum in inferno retruditur, quousque dies iudicii ueniat, ex quo iam in inferni ignibus simul et ipse crucietur. Dico tibi, Non exies inde donec etiam nouissimum minutum reddas, id est donec etiam minima peccata persoluas: que quia semper soluere penas patiendo, sed nunquam persoluere ueniam consequendo poteris, neque enim ibi uenie locus erit, nunquam exies inde, ubi perpetuas operum  penas lues, scilicet predestinato iudicio ex retributione iustitie.

Et quia plus sensu pertinacibus quam uiuacibus, et potius curiosis quam studiosis cogimur respondere, dicamus illis quod sanctus Augustinus in libro de Predestinatione sanctorum suis respondit derogatoribus: »Multa, inquit, diximus, et fortasse iam dudum potuimus persuadere que uolumus, et adhuc tam bonis ingeniis sic loquimur quasi obtunsis, quibus et quod nimium est, non est satis. Sed dent ueniam: noua enim questio ad hoc nos compulit.« Unde 99 et explosor, imo quicunque fuerint de schola Gothescalci moderni Predestinatiani, quia audierunt que beatus Augustinus et sanctus Prosper scripserant  contra Gallos, accipiant que idem beatus Augustinus scripserat contra Africanos Predestinatianos in libro de Correptione et Gratia, de quo sanctus Prosper ad beatum Augustinum dicit, in epistola pro huiusmodi negotio ad illum directa: »Euenit, inquit, ex dispositione misericordie Dei, ut cum quidam intra Africam similia mouissent, uidelicet sicut ipse prescripsit, his qui in Massiliensi urbe consistunt, librum de Correptione et Gratia plenum diuine auctoritatis emitteres. De quo, sicut et de aliis libris quos commemorauimus, conuenientius est ad reuincendos errores exempla ponere, per quos uoluit ipse eosdem errores reuincere, quam de illis, quos in libris istis studuit sicut est certum corrigere. Nos in prescripto capitulo, sicut supra  taxatum est, diximus: Deus bonus et iustus elegit ex eadem massa perditionis secundum prescientiam suam quos per gratiam predestinauit ad uitam, et uitam illis predestinauit eternam: ceteros autem, quos iusto iudicio in massa perditionis reliquit, perituros presciuit, sed non ut perirent predestinauit, penam autem illis quia iustus est predestinauit eternam.« Et beatus Augustinus in memorato libro de Correptione et Gratia : »Qui uero, inquit, perseueraturi non sunt, ac sic a fide Christiana et conuersatione lapsuri sunt, ut tales eos uite huius finis inueniat, procul dubio nec illo tempore quo bene pieque uiuunt in predestinatorum numero computandi sunt. Non enim sunt a massa illa perditionis prescientia Dei et predestinatione discreti.« Et  item : »Nec nos moueat, quod filiis suis quibusdam Deus non dat istam perseuerantiam. Absit enim ut ita esset, si de illis predestinatis essent, et secundum propositum uocatis, qui uere sunt filii promissionis. Nam isti cum pie uiuunt dicuntur filii Dei: sed quoniam uicturi sunt impie, et in eadem impietate morituri, non eos dicit filios Dei prescientia Dei.« Attende quare non dixit hic, sicut dicunt Predestinatiani, ad interitum predestinatio Dei: sed dixit de electis loquens predestinationem, de reprobis autem prescientiam. Et post pauca: »Qui uere filii sunt, presciti et predestinati sunt conformes imaginis filii eius, et secundum propositum uocati sunt ut electi essent. Non enim perit filius promissionis, sed filius perditionis. Fuerunt ergo isti ex  multitudine uocatorum, ex electorum autem paucitate non fuerunt. Non igitur filiis suis predestinatis Deus perseuerantiam non dedit. Haberent enim eam, si in eo filiorum numero essent. Ipsi sunt predestinati, illi predestinati et secundum propositum uocati, quorum nullus perit.« Et item: »Et iam in illa predestinatione filii sunt eius.« Et post aliquanta: »Quos ante presciuit et predestinauit conformes imaginis Filii eius: quos autem predestinauit, illos et uocauit: quos autem uocauit, illos et iustificauit: quos autem iustificauit, ipsos et glorificauit: illa 100 omnia iam facta sunt, presciuit, predestinauit, uocauit, iustificauit; quoniam et omnes iam presciti ac predestinati sunt, et multi iam uocati atque iustificati.  Quod autem posuit in fine, illos et glorificauit, siquidem illa gloria est hic intelligenda, de qua idem dicit, Cum Christus apparuerit uita uestra, tunc et uos apparebitis cum ipso in gloria , nondum factum est. Quamuis et illa duo, id est uocauit et iustificauit, non in omnibus facta sint, de quibus dicta sunt: adhuc enim usque in finem seculi multi uocandi et iustificandi sunt: et tamen uerba preteriti temporis posuit de rebus etiam futuris, tanquam iam fecerit Deus, que iam ut fierent ex eternitate disposuit. Ideo de illo dicit et propheta Isaias: Qui fecit que futura sunt. Quicunque ergo in Dei prouidentissima dispositione presciti, predestinati, iustificati, et glorificati sunt, non dico etiam nondum renati, sed etiam nondum nati, iam filii  Dei sunt, et omnino perire non possunt.« Et post aliquanta : »Si enim secundum propositum uocatus iste, procul dubio illi etiam quod corripitur Deus cooperatur in bonum. Utrum autem ista sit uocatio, quoniam qui corripit nescit, faciat ipse cum caritate quod scit esse faciendum. Scit enim tali corripiendo facturum Deum aut misericordiam aut iudicium: misericordiam quidem, si a massa perditionis ille qui corripitur gratie largitate discretus est, et non est inter uasa ire, que perfecta sunt in perditionem, sed inter uasa misericordie, que preparauit in gloriam.«

Unde et idem beatus Augustinus in libro de Predestinatione gratie dicit : »Ab illo ergo, qui eternus et prescius, qui et iustus et pius est, qui et exerit debitam seueritatem, et exhibet indebitam  pietatem, et habet in creandis atque eligendis hominibus, sicut in luto figulus, potestatem, facta sunt alia quidem uasa in honorem, alia uero in contumeliam. Antequam faceret presciuit nos, et in ipsa nos prescientia cum nondum fecisset elegit. Sed a quo hoc fieri potuit, nisi ab eo qui uocat ea que non sunt, tanquam ea que sunt ? Apostolus enim dicit: Qui elegit nos ante mundi constitutionem . Intra mundum facti sumus, et ante mundum electi sumus; atque ita uno eodemque, nec transeunte, nec futuro, sed continuo tempore, uel si quo alio modo dici potest, sed tamen potest, apud Deum est, et prescire, et facere, et eligere, et prescientia sua incommutabiliter permanente eligere faciendos, quos facturus fuerat eligendos.« Et item idem in eodem  libro : »Hanc itaque diuinam electionem, non meritis reddi, sed sola uoluntatis munificentia donari hominibus, Moyses cum iam tunc quamuis carnalem populum doceret ostendit. Sic enim in Deuteronomio dicit ad populum: Ecce domini Dei tui celum, et celum celi, terra et omnia que sunt in ea. uerumtamen patres uestros elegit Dominus diligere eos, qui elegit semen eorum post ipsos, uos pre omnibus gentibus . Et adiecit: Circumcidimini ergo a duritia cordis uestri, et ceruicem uestram ne induretis amplius . Sed hanc in 101 eis mansisse duritiam cordis, sicut supra iam dixi, beatus Stephanus cum Iudeos increpat ostendit. In Actibus enim apostolorum ipse sic dicit:  Dura ceruice et incircumcisi corde et auribus, uos semper Spiritui sancto restitistis . Unde dura ceruix in eo populo, qui ex mundo electus est?« Et post aliquanta: »Cum illo, scilicet Apostolo, quando de talibus queritur admiremur, et manente sententia quod non sit iniquitas apud Deum, si quid illud modum nostri sensus excesserit, et intellectus nostri non dignatur angustias, in illa iustitie, misericordie, prescientieque diuine plenitudine permanere inconcussa equitate fateamur.« Et item aliquanto superius : »Elegit uasa que faceret in honorem, et illos a uentura ira dono gratuite uocationis absoluit, alios derelinquens ad equalitatis iudicium reseruauit: nulli tamen agnoscende ueritatis abstulit facultatem. Et ita plenitudo diuine  prescientie in alios manante iustitia, in alios gratia profluente completa est.« Item beatus Augustinus in libro de Correptione et Gratia : »Ipse igitur eos facit perseuerare in bono, qui facit bonos: qui autem cadunt et pereunt, in predestinatorum numero non fuerunt.«

Audiat cum schola sua Gothescalcus princeps narratorum, et huius inique fabulationis resuscitator, quid dicat sanctus Augustinus: »In predestinatorum numero non fuerunt. Si uellet et debuisset, conuenienter dicere potuisset, Qui autem cadunt et pereunt, ad interitum predestinati fuerunt, et ideo ceciderunt et perierunt.« Et item sanctus Augustinus in prefato libro ad locum : »Hec de his loquor qui predestinati sunt ad regnum Dei,  quorum ita certus est numerus, ut nec addatur eis quisquam, nec minuatur ex eis: non de his qui, cum annuntiasset et locutus esset, multiplicati sunt super numerum.« Et item in eodem libro: »Hi uero qui non pertinent ad hunc predestinatorum numerum, quos Dei gratia, siue nondum habentes ullum liberum sue uoluntatis arbitrium, siue cum arbitrio uoluntatis, ideo uero libero quia per ipsam gratiam liberato, perducit ad regnum, hi ergo, qui non pertinent ad istum certissimum et electissimum numerum, pro meritis iustissime iudicantur.« Et item; »Si is qui corripitur ad predestinatorum numerum pertinet, sit ei correptio salubre medicamentum: si autem non pertinet, sit ei correptio penale tormentum.« Et item : »Nobis quidem tunc, id  est quando euangelizamus, incipit esse quisque filius pacis cum obedierit huic Euangelio, et ex fide iustificatus pacem ad Deum habere ceperit: secundum predestinationem autem Dei, iam filius pacis erat. Neque enim dictum est, super quem requieuerit pax uestra, fiet filius pacis: sed Ubi fuerit, inquit, filius pacis, requiescet super illam domum pax uestra .« Et item: »Proinde quantum ad nos pertinet, qui predestinatos a non predestinatis discernere non ualemus.« Et hic attendendum, quare non dixit sanctus Augustinus, qui predestinatos 102 ad uitam a predestinatis ad interitum discernere non ualemus. Et quod iam posuimus ex libro de Bono perseuerantie: »Deus donat perseuerantiam  usque in finem. Hec Deus facturum se esse presciuit: ipsa est predestinatio sanctorum, quos elegit in Christo ante constitutionem mundi, ut essent sancti et immaculati in conspectu eius in caritate, predestinans eos in adoptionem filiorum per Iesum Christum.« Et item: »Illud tamen fidelibus debet esse certissimum, hunc esse ex predestinatis, illum non esse.«

Et Cassiodorus in Psalmum XIu: »Reuera, inquit, ipsi restituta est hereditas, cui ante conditionem rerum fuerat in predestinatione collata.« Et item: »Hereditas Christi est predestinata multitudo sanctorum.« Et in Psalmo XLIX: »Memento quod per has allusiones predestinatorum numerum significat, non de sola Synagoga Iudeorum, sed de  cunctis gentibus esse completum.« Et in Psalmo LXXuII: »Parasti in dulcedine tua pauperi, Deus, Parasti, significat predestinatos, qui ab origine mundi ipso miserante preparati sunt.« Et in Psalmo LXXXuIII: »Exaltetur dextera tua. Clarificetur numerus predestinatorum, qui est ad dexteram collocandus.« Et in Psalmo XC: »Non enim possunt a latere Domini uel a dextris eius cadere, qui iam in beatorum numero predestinati esse noscuntur. Sed hoc de presumptoribus bene dicitur, qui illud se consequi credunt quod minime promerentur.« Et in Psalmo XCI: »Dum plantatio dicitur, predestinatio Domini significatur, quia nisi quis in ea plantatus fuerit, crementum felicissimum non habebit:« Et in Psalmo XCu: »Domus enim ista, id est uniuersalis Ecclesia,  qua Christus inhabitat, uiuis lapidibus semper exstruitur, quia quotidie de confitentibus edificationis sumit augmentum, nec edificari desinit, donec usque ad finem seculi predestinatorum numerus impleatur.« Et in Psalmo CIII: »Et cedri Libani quas plantasti, id est que tua predestinatione sunt in religionis amenissimo paradiso constitute.« Et item in eodem: »Omnis iustus cum Dei Ecclesiam cupit augeri, peccatores optat sine dubitatione conuerti: maxime cum nouerit desiderabilem aduentum Domini usque ad predestinatorum numerum posse suspendi.« Et in Psalmo CXuIII: »Non incongrue Ecclesiam catholicam, que adhuc in isto mundo geritur, quatuor cardines mundi indicare noscuntur, quando adhuc imperfecta est, donec predestinatorum  numerum competenter acquirat.« Et in Psalmo CXLIII: »Reputas eum, utique in ouibus tuis in numero predestinatorum.« His sententiis sanctorum doctorum animaduerti potest, quia non predestinatione Dei quisquam perit, nec Iudas periit, nec etiam ipse Antichristus maximus periet: sed infidelitate et perseueranti iniquitate pereunt quicunque pereunt; quia Deus neminem deserit antequam deseratur. Presciuit tamen Deus ante omnia secula, sicut et Iudam, omnes perituros quicunque pereunt, uel perituri sunt, iuxta quod scriptum est, Sciebat enim 103 iehsu qui essent non credentes, et quis traditurus esset eum .

Et quoniam sanctus Augustinus plura locutus est  de certo predestinatorum numero, ne quisquam male sicut diabolus Scripturas interpretans, dicat quia certus est numerus predestinatorum, et qui pereunt in predestinatorum numero non fuerunt: et qui predestinati ad uitam sunt, quidquid faciant, quamlibet negligentes uiuant, perire non possunt, hoc enim et ueteres Predestinatiani dixerunt, audiant eumdem B. Augustinum contra suos obtrectatores in Hypomnesticon libro dicentem : »Credere nos quippe uel predicare suggillatis, quia cum lege Dei et prophetis, cum Euangelio Christi eiusque apostolis, predestinationem dicimus, eo quod Deus quosdam hominum sic predestinet ad uitam regni celorum, ut si nolint orare et ieiunare, aut in omni opere diuino uigiles esse, eos omnino  perire non posse, nec prorsus debere sui esse sollicitos, quos Deus quia uoluit semel iam eligendos predestinauit ad uitam: quosdam uero sic predestinet in penam gehenne, ut etiamsi credere uelint, si ieiuniis et orationibus, omnique uoluntati diuine se subiecerint, in eis Deum non delectari, uitam illis eternam in toto dari non posse, sic electione predestinatos esse ut pereant: Deum nos taliter operantem personarum esse dicere acceptorem. Non miramur uos de nobis, id est homines de hominibus falsa posse confingere: cum uideamus uos sic a diabolo esse fascinatos, ut Scripturas sanctas et ueridicas ad uoluntatis uestre intellectum mutare nitamini, fidem Christi apostolorum predicatione fundatam euertere, falsum dogma uestrum anteponere ueritati.  Hinc est utique, ut non possitis agnoscere ueritatem. Imo hinc est, ut corrupti et abominabiles facti sitis in uoluntatibus uestris.«

Et item ad locum: »uelut nobis calumniam obiicitis, quod operari bona, et oportere esse in Dei proposito sollicitos prohibeamus. Quin potius qui se dono gratie ad Dei misericordiam sentiunt pertinere, hortamur oportere incumbere orationibus, obsecrationibus, ieiuniis, uigiliis, omnique operi uoluntatis diuine. Predestinatis enim dicitur apostolis, cum tamen generale sit quod illis dicitur a Christo, predestinato secundum carnem ex semine Dauid, predestinante autem secundum potentiam Dei Patris cum Patre et Spiritu sancto, uigilate et orate, ut non intretis in tentationem . Item, uigilate  in omni tempore orantes, ut digni habeamini fugere ista omnia que futura sunt, et stare ante filium hominis . Item, Contendite intrare per angustam portam . Item, uos amici mei estis, si feceritis que precipio uobis . Et multa alia, que longum est enarrare. Sed ut superius memoraui, qui eis dixit, Sine me nichil potestis facere, per ipsum que iubentur facere possunt. Huiusmodi in Christo esse electos Dei ait Apostolus, In quo predestinati secundum propositum eius qui omnia operatur . Intellige dictum qui omnia operatur, et crede esse opus Dei opera eorum 104 qui ambulant secundum propositum Dei. Qui uero absque predestinationis gratia  sunt, id est alieni a proposito Dei, et perdurant in operibus malis, si sic etiam ex hac uita migrauerint, non eos dicimus, ut uos putatis, ita a Deo hominum opifice ordinatos ut perirent, tanquam ipse illis mores male uite creauerit, ipse ad omne opus mortis inuitos precipitauerit. Absit hoc a diuino proposito. Non enim uolens iniquitatem est Deus, nec mandauit cuiquam impie agere, nec alicui dedit laxamentum peccandi. Fecit enim ut essent omnia, et sanabiles nationes orbis terrarum. Inuidia autem diaboli mors intrauit in orbem terrarum. Imitantur ergo illum qui sunt ex parte illius. Nec dicimus, ut fingitis, et si credere uelint, uel bonis operibus Dei uacare, Deum illis hoc nolle prestare, cum eiusmodi uelle Dei sit donum. Si ergo ex Deo est quod uolunt,  uult Deus perfectum fieri quod donauit. Si autem ex Deo non est, sed est et iactantia proprie uoluntatis, qua se meritis Deum estimant promereri, manifeste quod uolunt capere non possunt, quia non uolentis, inquit Apostolus, neque currentis, sed miserentis est Dei . Et quia non potest homo a se facere quidquam, nisi datum illi fuerit desuper, non hoc agit Deus summe bonus malitia, sed iustitia: nec personarum acceptione, sed causarum secretarum discretione.«

Et item idem in libro de Bono perseuerantie : »uos, inquit, etiam ipsam obediendi perseuerantiam a patre luminum, a quo descendit omne datum optimum, et omne donum perfectum , sperare debetis, et quotidianis orationibus  poscere, atque hoc faciendo confidere, non uos esse a predestinatione populi eius alienos, quia etiam hoc ut faciatis ipse largitur. Absit autem a uobis, ideo desperare de uobis, quoniam spem uestram in ipso habere iubemini, non in uobis. Maledictus enim omnis qui spem habet in homine , et bonum est confidere in Domino, quam confidere in homine , quia beati omnes qui confidunt in eum. Hanc spem tenentes, seruite Domino in timore, et exsultate ei cum tremore : quoniam de uita eterna, quam filiis promissionis promisit non mendax Deus ante tempora eterna, nemo potest esse securus, nisi cum consummata fuerit ista uita, que tentatio est super terram. Sed faciat nos sperare in se usque in  huius uite finem, cui quotidie dicimus, Ne nos inferas in tentationem .« Et item post aliquanta : »Attendant ergo quomodo fallantur qui putant esse a nobis, non dari nobis, ut petamus, queramus, pulsemus: et hoc esse dicunt quod gratia preceditur merito nostro, ut sequatur illa, cum accipimus petentes, et inuenimus querentes, aperiturque pulsantibus. Nec uolunt intelligere, etiam hoc diuini esse muneris, ut oremus, hoc est, petamus, queramus, atque pulsemus: Accepimus enim spiritum adoptionis filiorum, in quo clamamus Abba, Pater . Quod uidit et beatus Ambrosius. Ait enim : Et orare Deum gratie spiritalis est; sicut scriptum  105 est: Nemo dicit Dominus iehsu nisi in Spiritu sancto. Hec igitur que poscit a Domino, et semper ex quo esse cepit poposcit Ecclesia, ita Deus uocatis suis daturum se esse presciuit, ut in ipsa predestinatione iam dederit. Quod Apostolus sine ambiguitate declarat. Scribens quippe ad Timotheum, Collabora, inquit, Euangelio secundum uirtutem Dei saluos nos facientis, et uocantis uocatione sua sancta, non secundum opera nostra, sed secundum suum propositum et gratiam que data est nobis in Christo Iesu ante tempora eterna, manifestata autem sunt nunc per aduentum Saluatoris nostri Iesu Christi . Et item hinc idem in libro de Correptione et Gratia.



CAPUT XuIII. De certo numero Predestinatorum.


»Certum uero esse numerum electorum, neque augendum, neque minuendum quamuis et Ioannes Baptista significet, ubi dicit: Facite ergo dignum fructum penitentie, et nolite dicere apud uosmetipsos: Patrem habemus Abraham. Potens est enim Deus de lapidibus istis suscitare filios Abrahe , ut ostendat sic esse istos amputandos si non fecerint fructum, ut non desit numerus qui promissus est Abrahe; tamen apertius in Apocalypsi dicitur: Tene quod habes, ne alius accipiat coronam tuam . Si enim alius non est accepturus nisi iste perdiderit, certus est numerus electorum. Quod autem etiam perseueraturis sanctis sic ista dicuntur, quasi eos perseueraturos habeatur incertum,  non aliter hec audire debent quibus expedit non altum sapere sed timere. Quis enim ex multitudine fidelium, quandiu in hac mortalitate uiuitur, in numero predestinatorum se esse presumat? Quia id occultari opus est in hoc loco, ubi sic cauenda est elatio, ut etiam per Satane angelum, ne extolleretur, colaphizaretur tantus apostolus. Hinc apostolis dicebatur: Si manseritis in me, dicente illo qui eos utique sciebat esse mansuros; et per prophetam: Si uolueritis et obaudieritis me, cum sciret ipse in quibus operaretur et uelle; et similia multa dicuntur.« Hec sententia sepius reuoluenda et firmiter retinenda est, contra eos qui dicunt: Quidquid facit predestinatus ad uitam, ad regnum perueniet sempiternum; et quidquid etiam faciet predestinatus  ad interitum, in mortem ibit eternam. Quod dixerunt et emuli sancti Augustini, sicut Prosper in obiectionibus calumniatorum, quas orthodoxe dissoluit, manifeste demonstrat, et nos pro nostra mediocritate commemorauimus. Unde etiam in epistolis quas ad beatum Augustinum direxerant, iidem Prosper et Hilarius Arelatensis conquesti fuerant, ad que hec beatus Augustinus rescripserat. Et item ad locum in eodem libro dicit: »Numerus ergo sanctorum per Dei gratiam Dei regno predestinatus, donata sibi usque in finem 106 perseuerantia, illuc integer perducetur, et illic integerrimus iam sine fine beatissimus seruabitur, adherente sibi misericordia Saluatoris sui, siue cum conuertuntur,  siue cum preliantur, siue cum coronantur. Nam et tunc esse illis Dei misericordiam necessariam sancta Scriptura testatur, ubi sanctus de Domino Deo suo dicit anime sue: Qui coronat te in miseratione et misericordia .« Sed et tunc pro bonorum operum meritis iusto iudicio etiam misericordia tribuetur. Quod uidit beatus Gregorius, prime et sancte sedis Romane ornatus precipuus, dicens in libro primo Dialogorum : »Que perennis, inquit, regni predestinatio ita est ab omnipotente Deo disposita, ut ad hoc electi ex labore perueniant, quatenus postulando mereantur accipere quod eis omnipotens Deus ante secula disposuit donare.« Unde et sicut in gestis Romanorum pontificum legitur, arcanis sacramentorum celestium  augmentare curauit, Ut dies nostros in sua pace disponat, atque ab eterna damnatione nos eripi, et in electorum suorum iubeat grege numerari, per Christum Dominum nostrum, predestinatorum et electorum caput, Deus et Pater eiusdem Domini nostri Iesu Christi, ad quem sacri canones preces ad altare dicendas a sacerdotibus fundi iubent, per eumdem Filium suum Dominum nostrum, cui cum eo in unitate Spiritus sancti est gloria, uirtus et imperium, per omnia secula seculorum. Amen.«



CAPUT XIX. Qualiter una Dei predestinatio gemina fideliter possit dici, unde Gothescalcus cum sua synagoga peccantium, praue sentiendo atque interpretando, anxie ac perniciose laborat.

 Laborat nichilominus Gothescalci complexio ut sic geminam predestinationem ostendat, quatenus sicut electi a Deo predestinantur ad uitam, ita reprobi a Deo predestinentur ad mortem. Cui nunc hoc modo sensibus et uerbis catholicorum Patrum respondere censuimus. Beatus Gregorius in libro XX Moralium . »Dicitur, inquiens, Deus zelans, dicitur iratus, dicitur penitens, dicitur misericors, dicitur prescius, dum nec zelus, nec ira, nec penitentia, nec proprie misericordia, nec prescientia esse possit in Deo. Hec namque omnia ab humanis in illum qualitatibus tracta sunt. In illo enim nec preterita, nec futura reperiri queunt, sed cuncta mutabilia immutabiliter durant, et que in seipsis simul existere non possunt, illi simul omnia assistunt. Nam  dum circa nos quedam prospera et aduersa uariantur, in eo quod nos mutantur, quasi eius circa nos mutatum animum suspicamur. Ipse uero in se incommutabilis permanens aliter atque aliter in cogitatione sentitur hominum pro qualitate meritorum.« Qua de re, quantum ad proprietatem nominum, et diuinam 107 spectat essentiam, sicut beati Gregorii uerbis ostendimus, prescientiam in Deo, cui non est aliud esse et aliud scire, sed hoc est sapere quod esse, cuique nichil preterit acciditque futurum, sed semper esse in illo est, apud quem non est transmutatio nec uicissitudinis obumbratio, cui ueraciter dictum est: Tu autem semper idem ipse es : illum prescire, cui iterum dictum est Tu autem,  Domine, qui nosti omnia antequam fiant , et de quo scriptum est: Qui fecit que futura sunt, dicere non ualemus. uerumtamen Scriptura sacra, que excellentiam suam aliter nobis demonstrare non potest nisi condescendendo nobis talibus uerbis congruat, quibus nos ad suam intelligentiam trahere et subleuare preualeat, nobis propria usurpauit, ut sibi propria nos doceret, quatenus per impropria, quantum licet mortalibus, propria cognoscamus. Sicut item sanctus Gregorius in libro XXIX Moralium  dicit: »Dominus Deus noster iehsu Christus, in eo quod uirtus et sapientia Dei est, de Patre ante tempora natus est, uel potius, quia nec cepit nasci nec desinit, dicamus uerius semper natus. Non autem possumus dicere semper nascitur, ne imperfectus  uideatur. At uero ut eternus designari ualeat et perfectus, et semper dicamus et natus, quatenus et natus ad perfectionem pertineat, et semper ad eternitatem: ut quocunque modo illa essentia sine tempore temporali ualeat designari sermone. Quamuis hoc ipso quod perfectum dicimus, multum ab illius ueritatis expressione deuiamus, quia quod factum non est, non potest dici perfectum. Et tamen infirmitatis nostre uerbis Dominus condescendens, ait: Estote perfecti sicut et Pater uester celestis perfectus est .« Hoc enim de radice traximus quod in ramis portamus, ut talibus ac taliter doceri indigeamus; quoniam corpus quod corrumpitur aggrauat animam, et deprimit terrena inhabitatio sensum multa cogitantem , et quandiu sumus in hoc  corpore, peregrinamur a Domino, et ingemiscimus grauati, superindui cupientes habitationem que de celo est. Cum autem corruptiuum hoc induerit incorruptionem, et mortale hoc induerit immortalitatem, quod nunc uerbis sibi impropriis diuina essentia, quasi in figura et enigmate, ex parte nos docet, qui docet hominem scientiam, et a cuius facie est scientia et intellectus, quando uenerit quod perfectum est, et euacuabitur quod ex parte est, et reuelata facie gloriam Domini speculabimur in ciuitate lucida atque perspicua, que est similis auro mundo, uitro mundo, et cuius lucerna est agnus, omnesque eius filii erimus docti a Domino, in propriis propria doceri non indigebimus.

uerumtamen, saluo fidei intellectu, rectissime dicitur  prescientia et predestinatio Dei, que non ei ex tempore accidens, sed essentia est, cui semper esse est, et id scire quod esse est. Et sicut idem Deus sempiternus, idem semper eternus et bonus est, ita prescientia et predestinatio eius ceterna et bona, non accidens, sed essentia fuit illi semper et est. Unde Augustinus in sententia Euangelii 108 Ioannis: Sicut audio iudico . Audit uidelicet per unitatem substantie et proprietatem scientie. A quo est genitus, ab eo illi est intelligentia, ab illo utique est scientia, ab eo igitur audientia, que nichil est aliud quam scientia. Et sicut idem Deus unus, et non ex accidenti, sed essentialiter bonus et iustus est, ita et predestinatio  eius, que sine prescientia esse non potest, una et bona et iusta est, que aut ad donum pertinet gratie, aut ad retributionem iustitie, sicut sanctus Augustinus in libro de Bono perseuerantie dicit: »Sine penitentia sunt dona et uocatio Dei. Namque in sua, que falli mutarique non potest, prescientia opera sua futura disponere, id omnino nec aliud quidquam est predestinare.« Et in libro de Predestinatione sanctorum: »Predestinatione quippe Deus ea presciuit que fuerat ipse facturus; unde dictum est: Fecit que futura sunt.« Quia, ut ipse in tertio libro de Trinitate dicit: »In illa summa essentia nec oritur nec moritur aliquid, nec incipit esse nec desinit.« Et in libro Hypomnesticon : »Deus, cui prescientia non accidens est, sed essentia  fuit semper et est, quidquid antequam sit sic prescit, predestinat, et propterea predestinat, quia quale futurum sit prescit: sed non omne quod prescit predestinat; mala enim tantum prescit, bona uero prescit et predestinat. Quod ergo bonum est, prescientia predestinat, id est, priusquam sit in re preordinat, hoc cum ipso auctore esse ceperit, uocat, ordinat et disponit.«

Qua prescientia et predestinatione Deus bonus et iustus quecunque fecit in tempore, et ipsa etiam tempora, qui fecit que futura sunt, presciuit et predestinauit sine tempore, quia ante omnia tempora hominem cum libero arbitrio se facturum. Presciuit autem, non predestinauit, eumdem hominem per idem liberum arbitrium casurum, et massam perditionis  totius humani generis futurum. Presciuit etiam et predestinauit sine tempore, quia ante omnia tempora, ex eadem massa quosdam per gratiam se ad eamdem eternam uitam reparaturum, ad quam primum hominem consistere uoluit, quem se ad imaginem et similitudinem suam ante omnia tempora presciuit et predestinauit facturum: et eadem gratia presciuit et predestinauit ante tempora secularia, prescitis et predestinatis suis eamdem eternam uitam se donaturum. Presciuit autem, non predestinauit, quosdam in eadem massa mortis permansuros, et ad secundam mortem, que eterna est, peruenturos: predestinauit uero eisdem, perseuerante iniquitate ad eternam mortem peruenturis, penam se merito redditurum. Quoniam sicut presciuit  et non predestinauit ante omnia tempora hominem peccaturum, et per peccatum mortem incursurum: ita isdem, qui non est auctor mortis, sed damnator uite et mortis, non est mors morientium, sed uita uiuentium, qui dixit: Non est Deus mortuorum, sed uiuentium , presciuit non predestinauit hominem ad mortem, quem ad eternitatem consistere 109 uoluit; in quo omnes consisterent si ipse persisteret, sicut in eo omnes peccauerunt, ipse peccauit, sicut scriptum est: In quo omnes peccauerunt . Non predestinauit hominem ad penam, quem condidit cum honore ad gloriam: non, inquam, predestinauit, sed presciuit hominem  ad penam, ad quam per penis digna opera peruenitur; quia et infidelitas penale opus est, sicut et opus salutis est fides, dicente Domino: Hoc est autem opus eius, ut credatis in eum quem misit ille ; ut quicunque ad penam uadit, originali uel actuali peccato in infidelitate permanens, aut non credendo, aut malis operibus, sicut Apostolus dicit, Deum negando, non predestinatione Dei ad illam peruenit. Alioquin opificio illius reputaretur, ut deputatur eius opificio quod predestinati ad uitam perueniunt sempiternam. Sicut nec primus homo Dei predestinatione peccauit, uel predestinatione mortem incurrit, quia Deus non predestinat nisi ea que ipso auctore sunt facienda. Sic etiam et de prescientia Dei sentiendum est:  quia sicut non prescientia Dei, sed proprio uitio primus homo peccauit et cecidit, ita etiam nemo propaginis illius prescientia Dei in peccati massa cogitur permanere, uel ad penam peruenire, quia non ideo primus homo peccauit quia Deus illum peccaturum presciuit, sed quia peccaturus erat homo primus, Deus presciuit. Similiter non reprobi permanent reprobi quia Deus hoc presciuit, sed quia illi permansuri erant reprobi, Deus presciuit, sed non predestinauit: quia quod futurum est non prescire Deus non potest, sicut et quod Deus prescit non potest non esse futurum; ueluti non aliud nec aliter est, nisi sicut Deus prescit: nec aliter uel aliud Deus prescit, nisi sicut et quod est pro certo futurum. Prescientia igitur Dei in malis sine predestinatione  eius in bonis autem cum prescientia et predestinatio Dei est; et predestinatio Dei semper in bono est, que, sicut dictum est, aut ad donationem pertinet gratie, aut ad retributionem iustitie, et presciti ac predestinati donatione gratie ad uitam perueniunt, et uita illis donatur eterna: presciti autem tantum et non predestinati, ad penam perueniunt, et ex retributione iustitie pena illis prescita et predestinata redditur sempiterna. Quocirca una est Dei predestinatio que semper in bono est; et est a Deo predestinatio electorum ad uitam, non autem est a Deo predestinatio reproborum ad mortem.

uerum, ut uenerabilis Beda presbyter in Commento Euangelii Luce dicit: »Nulla falsa doctrina  est, que non aliqua uera intermisceat.« Et sanctus Cyrillus ad Eulogium presbyterum : »Non omnia, inquit, quecunque dicunt heretici, fugere et refutare decet. Multa enim confitentur sicut et nos confitemur. uelut Ariani quando dicunt Patrem quia Creator est omnium et Dominus, nunquid propter hoc fugere consequens est huiusmodi confessiones? Sic et in Nestorio, 110 licet duas naturas dicat, diuersitatem significans carnis et uerbi, altera enim uerbi natura, altera carnis est, sed tamen nequaquam unitatem confitetur nobiscum. Nos autem hec unientes in unum, unum Christum, unum Filium eumdem, unum Deum confitemur.« Et item ubi supra memorabilis Beda presbyter:  »In hereticis et malis catholicis non sacramenta communia, in quibus nobiscum sunt, et aduersum nos non sunt, sed diuisionem paci ueritatique contrariam, qua aduersum nos sunt, et Dominum non sequuntur nobiscum, detestari et prohibere debemus.«

Quoniam Gothescalcus et sui complices geminam predestinationem dicunt, non per totum neque in toto hoc refutare debemus, sed sensum catholice fidei contrarium in hoc dicto, quo predestinationem Dei geminam astruunt, fidei catholice filii abominari et anathematizare debemus. Dicunt enim, ut premisimus, quia sicut electi a Deo predestinantur ad uitam, ita reprobi a Deo predestinantur ad mortem. Qui tam uitandi sunt Ecclesie, ut si fieri  potest, sicut de leprosis hereticos significantibus legitur, longius remoti magno clamore Christum interpellent, et cum aliis turbis non comprimant, de quibus legitur, qui steterunt a longe . Qui uero in sinu catholice matris Ecclesie positus, ita Dei predestinationem uoluerit dicere geminam, ut in effectu operum Dei, qui fecit que futura sunt, hoc recto sensu intelligat; scilicet ut ad electos donum gratie pertinere, et secundum superiorem sensum ad reprobos retributionem iustitie fateatur, ut dono gratie electi sint predestinati ad uitam, et illis uita sit predestinata eterna, reprobi autem non a Deo predestinentur ad penam, sed retributione iustitie illis pena predestinetur eterna, non discordat a uero, si hanc Dei predestinationem  sic dicit geminam, sicut catholici doctores caritatem geminam dicunt, que una est, et in preceptis duobus, dilectione uidelicet Dei et proximi, gemina dicitur. Sed non alia est caritas que diligit proximum quam illa que diligit Deum; quamuis sit aliud Deus, aliud proximus, tamen una caritate diligendus est Deus et proximus. Et sicut unus est Spiritus et duo data, ita una est Dei predestinatio, que aut ad donum pertinet gratie, aut ad retributionem iustitie. Quia sicut beatus Gregorius in homilia 17  Ezechielis prophete dicit: »Non alia cogitatione Deus iustos adiuuat, atque alia iniustos damnat, sed una eademque ui nature singularis, sibi semper indissimilis, dissimilia disponit. Cur autem hoc de potentia Creatoris admiremur, qui uirtutis  eius uestigia et in creatura conspicimus? Natura quippe luti et cere diuersa est, solis uero radius non est diuersus: et tamen cum diuersus non sit, diuersa sunt que in luto operatur et cera: quia uno eodemque sui ignis calore lutum durat et ceram liquat. Sed fortasse hoc in natura luti uel cere est, non in ipsa solis substantia, que in naturis diuersis diuersa uidetur 111 operari. Omnipotens autem Deus in semetipso habet sine immutatione mutabilia disponere, sine diuersitate sui diuersa agere, sine cogitationum uicissitudine dissimilia formare. Longe ergo dissimiliter operatur dissimilia nunquam sibi dissimilis Deus, qui et ubique est et ubique totus est.«

Et sicut Paulus dicit: Christi bonus odor sumus  Deo in omni loco, et in his qui salui fiunt, et in his qui pereunt , uno eodemque bono odore quidam salui fiunt, quidam autem pereunt. Qui salui fiunt, gratie dono saluantur et coronantur; qui pereunt, sua iniquitate pereunt, et ex retributione iustitie puniuntur. Et ut beatus Gregorius in tractatu Ezechielis prophete, sed et in Moralibus Iob dicit: »Panis uitam fortium roborat, paruulorum necat; et lenis sibilus equos mitigat, catulos instigat.« Et beatus Augustinus in septimo psalmo  exponit dicens: »Sed quia non sagittas tantum, sed etiam uasa mortis dixit in arcu Dominum parasse, queri potest que sint uasa mortis. An forte heretici? Nam et ipsi ex eodem arcu, id est ex eisdem Scripturis, in animas pro caritate inflammandas, sed  ueneno mortis perimendas insiliunt; quod non contingit nisi pro meritis. Propterea diuine Prouidentie etiam ipsa dispositio tribuenda est, non quia ipsa peccatores facit, sed quia ipsa ordinat cum peccauerint. Malo enim uoto per peccatum legentes, male coguntur intelligere, ut ipsa sit pena peccati. Quorum tamen morte filii catholice Ecclesie, tanquam quibusdam spinis, a somno excitantur, ut ad intelligentiam diuinarum proficiant Scripturarum. Oportet enim et hereses esse, ut probati, inquit, manifesti fiant inter uos , hoc est inter homines, cum manifesti sint Deo. An forte easdem sagittas et uasa mortis disposuit ad perniciem infidelium, et ardentes uel ardentibus operatus est ad exercitationem fidelium? Non enim falsum est quod Apostolus dicit:  Aliis sumus odor uite in uitam, aliis odor mortis in mortem . Et ad hec quis idoneus? Non ergo mirum si iidem apostoli, et uasa mortis eis a quibus persecutionem passi sunt, et ignee sagitte sunt ad inflammanda corda credentium. Post hanc dispensationem iustum ueniet iudicium, de quo ita dicit, ut intelligamus unicuique homini supplicium fieri, et ei iniquitatem in penam conuerti. Nec putemus illam tranquillitatem et ineffabile lumen Dei de se proferre unde peccata puniantur; sed ipsa peccata sic ordinare, ut que fuerunt delectamenta homini peccanti, sint instrumenta Domino punienti.« Et in psalmo XLIu: »Qui sequebantur bonum odorem. Diligebat amicum sponsi sui ipsa sponsa, que dicit in Cantico canticorum: Post odorem unguentorum tuorum  curremus . Illi autem alii, quanto magis eum uidebant, quin Paulum, in gloria predicationis Euangelii, et in uita inculpabili, tanto magis inuidia torquebantur et occidebantur bono odore.« Et item sanctus Augustinus in libro de Predestinatione gratie : »Potest existere nichilominus fortasse, qui dicat 112 minus idoneam ad salutem uiam, si nulla intrinsecus uocatione pulsatus tantum quispiam flagelletur. Unde Nabuchodonosor penitentiam meruit fructuosam? nonne post innumeras impietates flagellatus penituit, et regnum quod perdiderat rursus accepit? Pharao autem ipsis flagellis durior est effectus, et periit. Hic mihi rationem reddat, qui diuinum consilium nimium alta sapienti  corde diiudicat, cur medicamentum unius medici confectum alii ad interitum, alii ualuerit ad salutem, nisi quia Christi bonus odor aliis est odor uite in uitam, aliis odor mortis in mortem . Quantum ad naturam ambo homines erant, quantum ad dignitatem ambo reges, quantum ad causam ambo captiuum Dei populum possidentes, quantum ad penam ambo flagellis clementer admoniti. Quid ergo fines eorum fecit esse diuersos, nisi quod unus manum Dei sentiens, in recordationem proprie iniquitatis ingemuit, alter libero contra Dei misericordissimam ueritatem pugnauit arbitrio? Hic quicunque respondet illi ut mutaretur adfuisse diuinum, huic ut induraretur defuisse presidium, et hoc contendit iniustum, propter quod rerum ipsarum fines in Dei uoluntate  constituens dixit Apostolus: Cui uult miseretur et quem uult indurat , dicente autem Domino: Sine me nichil potestis facere . intelligat ista omnia uel adiuuante Deo perfici, uel deserente permitti.«

Et Prosper in libro Epigrammatum, cap. 28, de duplici opere Dei: »Si omnes homines simul consideremus, quorum alii misericordia salui fiunt, et alii ueritate damnantur, uniuerse uie Domini, id est misericordia et ueritas, suo fine distincte sunt. Si autem solos sanctos intueamur, non discernentur he uie. Indiuidua est enim ibi et a misericordia ueritas et a ueritate misericordia: quia beatitudo sanctorum, et de munere est gratie, et de retributione iustitie.


 Omnibus in rebus geminum est opus Omnipotentis,
   Totum aut iustitia est quod gerit, aut pietas.
Que simul in terras descendunt lucis ab arce,
   Ne cuiquam parti desit utrumque bonum.
Et quoniam cuncti auxilio miserentis egemus,
   Precedit semper gratia iustitiam,
Damnantem elatos, saluantem iustificatos,
   Quos Deus et donis auxerit et meritis.«

Et item idem in eodem libro cap. 16 de Iustitia et Gratia: »Due retributiones iustitie, cum aut bona pro bonis, aut mala redduntur pro malis. Tertia est retributio gratie, cum per regenerationem remittuntur mala et retribuuntur bona. Atque ita manifestatur quod uniuerse uie Domini misericordia et ueritas. Illam autem impiorum retributionem, qua pro bonis mala restituunt, Deus nescit, qui nisi retribueret bona pro malis, non esset cui retribueret bona pro  bonis.


113Iustitie merces gemina est, cum uel bona rectis,
   uel prauis digne cum mala restituit.
Saluatrix autem cunctorum gratia Christi,
   Non pensans meritum, diluit omne malum.
Credentesque omnes renouans, baptismate sacro,
   Dat bona que propter det meliora bonis.«

Et item sanctus Augustinus in libro de Bono perseuerantie : »At enim uoluntate sua quisque deserit Deum, ut merito deseratur a Deo, quis hoc negauerit? Sed ideo petimus ne inferamur in tentationem, ut hoc non fiat. Nihil enim fit, nisi quod aut ipse facit, aut fieri ipse permittit.« Hinc sanctus Hilarius in Commento Matthei dicit : »Secundum diluuii tempus, in ipso uite nostre cursu omnia agentibus ac facientibus magnus ille  dies aderit. Quin etiam in assumendis fidelibus futurum esse discrimen ostendit, cum duobus in agro positis assumitur unus, et alius relinquitur, et duabus molentibus improbetur altera, et altera eligatur, et ex duobus qui in lecto erunt, adhereat unus et alius deseratur. Infidelium enim et fidelium discrimen in relinquendis aliis et aliis assumendis docet. Dei enim ira ingrauescente, sancti, ut Propheta ait, in promptuariis recondentur, perfidi uero ad celestis ignis materiem relinquentur. Duos igitur in agro, id est duos populos fidelium et infidelium in seculo, tanquam in uite huius opere, dies Domini deprehendet. Separabuntur tamen, relicto alio et alio assumpto. De molentibus quoque par ratio est. Mola opus legis est. Sed quia pars Iudeorum, ut  per apostolos credidit, ita per Eliam est creditura, et iustificanda per fidem est: ideo una per eamdem fidem boni operis apprehendetur, alia uero in infructuoso legis opere relinquetur, molens in cassum, non factura celestis cibi panem. Duo autem sunt in lecto, eamdem passionis Dominice requiem predicantes, circa quam et hereticorum et catholicorum eadem atque una confessio est. Sed quia unitatem Patris et Filii, et communem eorum theoteiam, quam deitatem nuncupamus, catholicorum ueritas predicauit, et eamdem rursum plurimis contumeliis hereticorum falsitas impugnauit, idcirco ex duobus in lecto alius relinquetur, et alius assumetur: quia fidem confessionis utriusque in uno assumendo, et alio relinquendo, diuini arbitrii iudicium comprobabit.«

 Unde premissis exemplis apertissime demonstratur, quia hec Dei predestinatio ita recto sensu potest gemina dici, non quo ea ipsa predestinatione sic predestinentur reprobi ad interitum, sicut predestinantur electi ad uitam: sed quia electis dat gratia quod non meretur malitia, relictis autem reddit equitas quod meretur iniquitas. Sed et caritatem, que una est, quia Deus caritas est, que ut et omne datum optimum, et omne donum perfectum descendens a Patre luminum est, non solum geminam dicit beatus Gregorius, uerum 114 et de eadem scribens: »Sicut ex una, inquit, radice multi arboris rami prodeunt, ita et ex una caritatem multe uirtutes generantur. Et de sancto Spiritu, qui  unus est, et duo sunt eiusdem sancti Spiritus data, cum laus sapientie describitur in libro qui nomine Sapientie titulatur, postquam dictum est: Spiritus Domini repleuit orbem terrarum , adiunctum est: Est enim in illa, quin sapientia: Spiritus intellectus, spiritus unicus, multiplex, subtilis, mobilis, humanus, stabilis . Qui tamen unus esse non dubitatur. Et dicitur unicus quia indiuisus, multiplex uero, quoniam in uirtutum effectibus multiformis. Et in prophetia Isaie, quam Dominus in Euangelio in seipso monstrauit esse completam, dicitur: Spiritus sapientie et intellectus, spiritus consilii et fortitudinis, scientie et pietatis, et spiritus timoris Domini ; que ipsius  sancti Spiritus dona per impositionem manus episcopalis et consignationem sacri chrismatis in confirmatione fidelium celitus largiendo sancta celebrat et frequentat Ecclesia.« Unde beatus Ambrosius in tertio libro de Sacramentis  dicit: »Sequitur spiritale signaculum, quod audistis hodie legi, quia post fontem superest ut perfectio fiat; quoniam ad inuocationem sacerdotis Spiritus sanctus infunditur, spiritus sapientie et intellectus, spiritus consilii atque uirtutis, spiritus cognitionis atque pietatis, Spiritus sancti timoris. Septem quasi uirtutes sunt et omnes quidem uirtutes ad Spiritum pertinent: sed iste quasi cardinales, quasi principales iste sunt septem uirtutes, quas accipis quando signaris. Nam, ut ait Apostolus sanctus, quia multiformis  est sapientia Domini nostri, et multiformis sapientia Dei , ita multiformis est Spiritus sanctus, qui habeat diuersas uariasque uirtutes. Unde Deus uirtutum dicitur, quod aptari potest Patri, et Filio, et Spiritu sancto.« Et sanctus Gregorius in libro Moralium XXXu : »Ioannes septem Ecclesiis in Apocalypsi scripsit , per quas uniuersalem Ecclesiam intelligi uoluit. Que nimirum uniuersalis Ecclesia ut plena septiformis gratie spiritu signaretur, Eliseus super mortuum puerum septies oscitasse describitur. Super exstinctum quippe populum Dominus ueniens quasi septies oscitat, quia ei dona Spiritus septiformis gratie misericorditer aspirat. Et heretici atque hi qui eque extra Ecclesiam positi sunt, reatus sui absolutionem  non accipiunt, nisi gratie septiformis spiritu uniuersali paci, a qua excisi fuerant, aggregentur.« Sed et beatus Paulus dicit: Alii datur sermo sapientie, alii sermo scientie, et cetera usque dum dicit: Hec autem omnia operatur unus atque idem spiritus, diuidens singulis prout uult . Nam sicut fides opus est Dei iuxta euangelicam ueritatem que dicit: Hoc est autem opus Dei, ut credatis in eum quem misit ille , ita et relique uirtutes ad donorum carismata diuina sunt opera, que tunc ex Dei predestinatione effectibus operum ostenduntur, cum largitate bonitatis diuitiarum eius, qui diues est in omnibus, pro sua misericordia et uoluntate hominibus ad credentium utilitatem distribuuntur, sicut dicit Apostolus: Unicuique datur  115 manifestatio spiritus ad utilitatem . Hi enim omnes operis diuini effectus ad donum gratie pertinere noscuntur.



CAPUT XX. Qualiter intelligi debeat quod beatus Gregorius plurali numero predestinationes posuit.

Beatus etiam Gregorius effectus predestinationis Dei in libro Moralium XXuIII  plurali numero, dispositionum scilicet et predestinationum, nominauit, dicens: »Ordinem, inquit, celi nosse est supernarum dispositionum occultas predestinationes uidere: rationem uero eius in terram ponere est, ante humana corda talium secretorum causas aperire.« Et paulo post multos effectus diuini operis  computat, qui omnes aut ad donum pertinent gratie, aut ad retributionem iustitie. Dicit enim: »Quis intelligat que esse ratio secretorum potest, quod sepe uir iustus a iudicio, non solum non uindicatus, sed etiam punitus redeat?« quod ad donum pertinet gratie, sicut scriptum est, sanctus sanctificetur adhuc . ueluti sancti Dei in conciliis et in synagogis flagellati, et ante reges et presides ducti et condemnati fuerunt. Nam ut nos dono gratie saluaret, propter nos homines et propter nostram salutem, et iehsu stetit ante presidem, qui alapis et contumeliis affectus exiit a iudicio iniuste iudicatus, et ueniet in maiestate sua et Patris ac sanctorum angelorum uiuos et mortuos iuste iudicaturus. Sequitur in uerbis sancti Gregorii: »Et iniquus  eius aduersarius non solum non punitus, sed etiam uictor abscedat?« quod est ex retributione iustitie, ut qui nocet noceat adhuc, quatenus iustus iustificetur adhuc. Item sequitur: »Quis intelligat cur uiuit alius insidians mortibus proximorum?« quod est ex retributione iustitie, ut qui in sordibus est sordescat adhuc. Item, »Et moritur alius, qui profuturus esset uite multorum?« quod ad donum pertinet gratie, sicut scriptum est: Raptus est ne malitia mutaret intellectum eius . Unde Augustinus in libro de Predestinatione sanctorum: »Dictum est hoc secundum pericula uite huius, non secundum, prescientiam Dei, ut tentationum subtraheretur incerto, non quod peccaturus esset, qui mansurus in tentatione non esset.«  Item: »Alius culmen potestatis assequitur, qui non nisi ledere studet.« Quod est ex iustitie retributione, sicut scriptum est: Transierunt in affectum cordis. Item: »Alius tantummodo lesos defendere concupiscit, et tamen ipse oppressus iacet,« quod ad donum pertinet gratie, quia sepe quidam in subiectione cautius se custodiunt, et in prelatione delinquunt, ut in Dauid operibus discimus, quem Dominus misericorditer temperat, ne forte qui in planis titubat in precipitio pedem ponat, sicut idem sanctus Gregorius in Regula 116 pastorali demonstrat. Et sicut scriptum est: Sanctus sanctificetur adhuc , ut Tobias et ceteri in captiuitate electi. Item: »Alius uacare appetit, et innumeris negotiis implicatur: alius negotiis implicari desiderat,  et coactus uacat.« Que sepe ad donum pertinent gratie, sepe ad retributionem iustitie, sicut idem sanctus Gregorius et in libris Moralibus, et in Regula pastorali demonstrat. Item: »Alius male inchoans usque ad uite sue terminum ad peiora progreditur;« quod pertinet ad retributionem iustitie, sicut apertissima exinde exempla multoties in Scripturis inuenimus. Et Paulus dicit in Epistola ad Romanos, de his qui cum Deum cognouissent, non sicut Deum glorificauerunt: Propterea tradidit eos Deus in reprobum sensum , ut de Pharaone legitur. »Alius bene incipiens, per longitudinem temporum proficit ad augmentum meritorum;« quod ad donum gratie non dubium est pertinere,  sicut scriptum est: Ascensus in corde suo disposuit in conualle lacrymarum , qui, ut Paulus dicit, renouatur de die in diem . Et item psalmus: Adhuc multiplicabuntur in senecta uberi ; quoniam illi in senecta uberi multiplicantur, quorum uita cum differtur, semper ad melius fortitudo producitur, eisque per augmentum temporum crescunt etiam lucra meritorum. Item econtra, »alius male uiuens diu reseruatur ut corrigatur;« quod ad donum pertinet gratie, sicut Paulus dicit: Fidelis sermo, Christus iehsu uenit in hunc mundum peccatores saluos facere, quorum primus ego sum. Sed ideo misericordiam consecutus sum, qui prius fui blasphemus, et persecutor, et contumeliosus, ut in me primo ostenderet Christus  iehsu omnem patientiam, ad informationem eorum qui credituri sunt illi in uitam eternam . »Alius uero bene quidem uidetur uiuere: sed in hac uita eousque durat, quo ad peruersa prorumpat.« Quod occulto fit, sed non iniusto, Dei, in quo non est iniquitas, iudicio. De qualibus scriptum est: Ad tempus credunt, et in tempore tentationis recedunt . Sicut Balaam post prophetiam et lacrymas, et Iudas de apostolatu post signa miraculorum, quia cupiditatis ignem exstinguere noluit, ad perpetua tormenta peruenit; quod pertinet ad retributionem iustitie. Item: »Alius in errore infidelitatis natus, in errore deficit;« quod pertinet ad retributionem iustitie, quia quod in radice putruit, in ramo exaruit; de quibus scriptum est: Errauerunt  ab utero , ut Esau adhuc in uulua est reprobatus. »Alius in catholice fidei rectitudine genitus, in catholice fidei rectitudine consummatur.« Quod ad donum pertinet gratie, sicut Ieremias et Ioannes de uentre uocati, et in utero sanctificati, et Isaac antequam conciperetur designatus, et Iacob uocatione electus. Econtra uero, »alius catholice matris uentre editus iuxta, uite terminum erroris uoragine deuoratur,« quod pertinet ad retributionem iustitie, quia cum Deum cognouisset, ut Paulus dicit, non sicut Deum honorificauit ; et de diabolo, talium uidelicet capite, scriptum est quia in ueritate non stetit , in qua sine dubio fuit, sed non in ea permansit, quoniam tumens de dono 117 gratie Dei, de sublimi excellentia  ex retributione iustitie cecidit ad miserie infima. »Alius autem uitam suam in catholica pietate consummat, qui ortus in perfidia cum lacte matris hauserat uirus erroris; quod ad donum pertinet gratie, sicut scriptum est: Gratia salui facti estis, et hoc non ex uobis, donum enim Dei est . Alius celsitudinem bene uiuendi appetere et uolet et ualet:« quod ad donum pertinet gratie, sicut Paulus dicit: Datum nobis esse a Deo et uelle et perficere pro bona uoluntate . »Alius nec uolet nec ualet, alius uolet et non ualet, alius ualet et non uolet;« que pertinent ad retributionem iustitie, quoniam hoc, remoto etiam additamento iniquitatis nostre, promeruit generalis massa perditionis;  de qua, ut Augustinus dicit, si nullus liberaretur, ut incomprehensibilis ita et irreprehensibilis esset Dei iustitia.

Ad cognoscendos quippe istos iudiciorum secretorum sinus nullus ascendit, quia scit in suo secreto consilio artifex et peritus cementarius, quo funem perpendiculi trahere, uel quo retrahere debeat: quem lapidem in maceria Ierusalem, que edificatur ut ciuitas, ab intus foras trahere, quem a foris intus retrahere, et ubi in opere sue constructionis ponere, quem a compositione debeat ipsius sue ciuitatis relinquere, quod fit unius eiusdemque predestinationis aut dono gratie, aut retributione iustitie. Unde sanctus Gregorius in Ezechielis prophete homilia 13 dicit: »uis illa diuinitatis, que in diuersitatis  motum et mutabilitatem non ducitur, ea ipsa luce iustitie afflictos ac penitentes uiuificat, qua superbientes ac rigidos percutit.« Et homilia 17: »Omnipotens Deus, quia sibimetipsi dissimilis non est, ea uirtute uidet qua audit, ea uirtute creat qua iudicat creata. Eius uero et uidere simul omnia administrare est, et administrare conspicere: nec alia cogitatione iustos adiuuat, atque alia iniustos damnat, sed una eademque ui nature singularis sibi semperque indissimilis dissimilia disponit.« De quo terribili in consiliis super filios hominum exclamat Paulus: O altitudo, inquit, sapientie et scientie Dei! quam incomprehensibilia sunt iudicia eius, et inuestigabiles uie eius!  Qui si mutat tempus, non mutat consilium, quoniam consilium eius in  eternum manet, cogitationes cordis eius in seculum seculi. Hec est predestinatio Dei, qui predestinat ea que ab ipso sunt, uel que erat ipse facturus, predestinans, id est gratia preparans electos, probos et iustos ad regnum, ad uitam eternam, id est ad gratiam que est predestinationis effectus: puniens relictos, reprobos, iniustos, quod est iuste retributionis effectus. Sicque, ut beatus Prosper istis ipsis uerbis confitetur, et alii catholici doctores concordi sensu fatentur, et sacra Scriptura, atque catholica credit et docet Ecclesia, predestinatio Dei semper in bono est, aut ad retributionem iustitie, aut ad donationem pertinens gratie. Ideo has multiplices uarietates atque effectus diuine predestinationis  a 118 beato Gregorio computatos, qualiter aut ad donum gratie, aut ad retributionem iustitie pertineant, ostendere procurauimus: quia quidam, sicut in prefatis libellis ostendimus, predestinationes ex uerbis sancti Gregorii plurali numero prosuerunt, ut hinc predestinationem geminam perdocerent, qua sancti ad uitam, et sicut illi dicunt, reprobi predestinantur ad mortem. Nunc ad reddendam rationem secundi capituli transeamus.



CAPUT XXI. Qualiter de secundo capitulo, a nobis contra Predestinatianos excerpto de gratia et libero arbitrio, ueteres Predestinatiani senserunt, et de quorum uerbis sumpsimus illa que exinde posuimus et de preposteratione illius, que a quibusdam inordinate facta esse dignoscitur.


Secundum capitulum in synodo apud Carisiacum habita nos de gratia et libero arbitrio ex sanctorum Patrum dictis excerpsimus; de quo prisci dixerunt Predestinatiani, quod liberum arbitrium in homine nichil sit, sed siue ad bonum siue ad malum, predestinatio Dei in hominibus operetur, quoniam Deus tale in hominibus plasmet arbitrium, quale est demonum, quod proprio motu nichil aliud possit uelle nisi malum. Inde et Gothescalcus modernus Predestinatianus in libello ad Rabanum archiepiscopum Moguntinum dicit ad locum: »De quo uidelicet libero arbitrio quid Ecclesie Christi tenendum sit atque  credendum, cum a ceteris catholicis Patribus euidenter sit Deo gratias disputatum, tum precipue contra Pelagianos et Celestianos a beato Augustino plenius et uberius diuersis in opusculis, et maxime in Hypomnesticon esse cognoscitur inculcatum. Unde te potius eiusdem catholicissimi doctoris fructuosissimis assertionibus incomparabiliter inde quoque malueram niti, quam erroneis opinionibus Massiliensis Gennadii, qui plerisque presumpsit in locis, tam fidei catholice, quam beatorum etiam Patrum inuictissimis auctoritatibus, infelicis Cassiani perniciosum nimis dogma sequens reniti.« Contra que nos in prefata synodo scripsimus: »Libertatem arbitrii in primo homine perdidimus, quam per Christum Dominum nostrum recepimus, et habemus liberum  arbitrium ad bonum preuentum et adiutum gratia, et habemus liberum arbitrium ad malum desertum gratia. Liberum autem habemus arbitrium, quia gratia liberatum, et gratia de corrupto sanatum.« Cui capitulo, cum aliis tribus de quibus ratio agitur, in conuentu episcoporum domnus subscripsit Prudentius. Postea autem in epistola ad Wenilonem suum archiepiscopum de ordinando Aenea Parisiorum episcopo directa, quatuor ponens capitula, ita de hoc primo dicit: »Liberum 119 arbitrium, in Adam merito inobedientie amissum, ita nobis per Dominum nostrum Iesum Christum redditum atque liberatum confiteatur, interim in spe, postmodum autem in re, sicut dicit Apostolus: Spe enim salui facti sumus , ut tamen semper ad  omne opus bonum Dei omnipotentis gratia indigeamus, siue cogitandum, siue inchoandum, operandum, ac perseueranter consummandum, et sine ipsa nichil boni nos posse ullatenus aut cogitare, aut uelle, aut operari sciamus.« Unde miramur, cum in prefata synodo capitulis superius memoratis subscripserit, et canonicas sanctiones, atque decreta apostolice sedis pontificum, sufficienter cognita de synodali subscriptione atque professione habeat, tam inconsulte, et inconsuete, sine probabili collatione, contra regularum instituta, huiusmodi scriptum pro ordinationis consensu cepiscopi sui ad archiepiscopum et cepiscopos suos transmiserit, uel quia in capitulis sepe memoratis secundum obtinet locum  de gratia et libero arbitrio, cur in hac sua epistola illud capitulum in capite posuit. Conuenientius quippe anteponitur illud capitulum, in quo de predestinatione Dei loquitur, que ante omnia secula exstat et tempora, illi capitulo in quo dicitur de libero arbitrio, quod homo in seculo et in tempore non penitus uel in totum perdidit, sed infirmauit. Denique in uolumine nobis a uestra dominatione ad respondendum commisso inuenimus in sexto capitulo que sequuntur: »Item de gratia per quam saluantur credentes, et sine qua rationalis creatura nunquam beate uixit, et de libero arbitrio, per peccatum in primo homine infirmato, sed per gratiam Domini Iesu fidelibus eius redintegrato et sanato, id ipsum constantissime et fide plena fatemur, quod sanctissimi  Patres auctoritate sacrarum Scripturarum nobis tenendum reliquerunt, quod Africana, quod Arausicana Synodus professa est, quod beatissimi Pontifices apostolice sedis catholica fide tenuerunt, sed et de natura et gratia in aliam partem nullo modo declinare presumentes.«

De hoc etiam compilatore istorum capitulorum miramur, cur post omnia capitula de quibus rediuiua questio uentilatur, nouissime posuerit de gratia et libero arbitrio, cum tertio et quarto conuenientius preponi ualeat, sicut potest quilibet sanum sapiens ex consequentia rationis discernere. Sed non est mirum, quoniam captiosus quisque, dum uult improuidis et incautis laqueos ostendere, confusione multiplici eamdem studet decipulam paleis uel quibuscunque  ualet permiscendo quisquiliis occultare, sicut et in prescripto capitulo de Flori uerbis atque sententiis studuit agere. Quapropter necesse est nobis integritatem capituli a nobis excerpti iterum ponere, et uerba catholicorum de quibus illud excerpsimus demonstrare. Hic enim eiusdem est textus secundi capituli: »Libertatem arbitrii in primo homine perdidimus, quam per Christum Dominum nostrum recepimus, 120 et habemus liberum arbitrium ad bonum preuentum et adiutum gratia; et habemus liberum arbitrium ad malum desertum gratia. Liberum autem habemus arbitrium, quia gratia liberatum, et gratia de corrupto sanatum.« Unde Augustinus, in libro de Bono perseuerantie , quia libertas arbitrii in primo homine fuerat ita dicit:  »Fuerat, inquiens, in homine antequam caderet: que tamen libertas uoluntatis in illius prime conditionis prestantia quantum ualuerit, apparuit in angelis.« Quam in illo scilicet primo homine amisimus, sicut idem doctor in libro de Correptione et Gratia  dicit: »Nunc uero, inquiens, posteaquam facta est illa magna peccati merito amissa libertas, etiam maioribus donis adiuuanda remansit infirmitas.« Et aliquanto superius : »Hec autem tanto maior est, ut parum sit homini per illam reparare perditam libertatem.« Subsecuti sumus, quam per Christum Dominum nostrum recepimus. Illam arbitrii libertatem, quam per Christum recepimus, illam, inquam, et non aliam, in homine primo  perdidimus: qui siue ad peccandum, siue ad non peccandum, arbitrium liberum habuit, et non per aliud offensam contraxit, nisi per quod ne delinqueret suadenti resistere potuit. Qui ergo per posse bonum uincere potuit uelle malum, per malum uelle perdidit bonum posse. Unde post casum primi parentis arbitrium hominis, priusquam a dominatione diaboli per Dei gratiam liberetur, in illo profundo iacet, in quod se sua libertate dimersit: sicque in malis omnibus arbitrii iustitie liberi, serui autem peccati, uoluntas intelligenda est sine gratia. Accedente autem gratia, idem arbitrium liberum, quod sua libertate erat prauum, spiritu Dei agente fit rectum. Sicque in bonis omnibus est libera uoluntas intelligenda de gratia, quam arbitrii libertatem per  Christum recepimus, qui cum Patre dedit nobis pignus spiritus, et ubi est spiritus Domini, ibi libertas, et ut scriptum est: Si uos Filius liberauerit, tunc uere liberi eritis ; qua libertate Christus nos liberauit. Hinc sanctus Augustinus in libro de Correptione et Gratia  dicit: »Unde autem non glorietur omnis caro  coram ipso, nisi de meritis suis? que quidem potuit habere, sed perdidit, et per quod habere potuit, per hoc perdidit, hoc est, per liberum arbitrium, propter quod non restat liberandis nisi gratia liberantis.« Et item in libro Hypomnesticon : »uitiato libero arbitrio, totus homo est uitiatus, per quod absque adiutorio gratie, ut Deo placeat, nec ualet incipere, nec perficere sufficit.«  Et aliquanto superius: »Ideo liberum arbitrium dictum est, quod in sua positum sit potestate, habens agendi quod uelit potestatem, quod est uitalis et rationalis anime motus. Sed huiusmodi, ut ante iam dixi, fuit in homine protoplasto, cum ante peccatum maneret illesus. Non enim per aliud contraxit offensam, nisi per id quo potuit ne delinqueret resistere suadenti. Per uelle ergo malum, recte perdidit posse bonum, qui per posse bonum 121 potuit uincere uelle malum. Quem iuste Deus iam delicto captiuum uoluntati deprauate dimisit, ut hec eidem esset pena in non faciendo quod uellet, que semper si Deo fuisset obediens sufficere potuisset ad omne opus bonum quod uoluisset.« Et item: »Credit enim catholica Ecclesia, quod salus hominis ex  Deo sit Christus, cuius uulnere liberum nostrum curatur et reformatur arbitrium uulneratum.« Et item in eodem: »Cum autem acceperit spiritum Domini, erit in eo libertas, ad Domini capessenda precepta, quia ubi spiritus Domini, ibi libertas.«

Deinde subiunximus: Et habemus liberum arbitrium ad bonum preuentum et adiutum gratia, et habemus liberum arbitrium ad malum desertum gratia. Et Augustinus in libro de Predestinatione sanctorum: »Est ergo, inquiens, in malorum potestate peccare: ut autem peccando hoc uel hoc illa malitia faciant, non est in eorum potestate, sed Dei diuidentis tenebras et ordinantis eas.« Et item Augustinus in libro Hypomnesticon .  »Est igitur liberum arbitrium, quod quisquis esse negauerit catholicus non est; et quisquis sic esse dixerit, quod sine Deo bonum opus, id est quod ad eius sanctum propositum pertinet, nec incipere nec perficere possit, catholicus est.« Et item : »uitiato libero arbitrio totus homo est uitiatus: per quod absque adiutorio gratie Dei, ut Deo placeat, nec ualet incipere, nec perficere sufficit. Preuenitur autem medicina, id est Christi gratia, ut sanetur et reparetur in eodem uitiata, atque preparetur uoluntas, qua semper indigens in adiutorium, illuminante gratia Saluatoris, possit tam Deum cognoscere, quam secundum eius uiuere uoluntatem.« Et item: »Non ergo homo uoluntate sua, adhuc in uitio liberi arbitrii claudicante, preuenit Deum ut  cognoscat et querat eum, gratiam tanquam meritis accepturus; sed precedit etiam, ut diximus, misericordissima gratia sua Deus homines ignorantes, et necdum se querentes uoluntate liberi arbitrii, ut eos se scire et querere faciat, sicut dicit Ioannes apostolus in Epistola sua: Scimus quoniam Filius Dei uenit, et dedit nobis sensum, ut cognoscamus uerum Deum, et simus in uero Filio eius: hic est uerus et uita eterna .« Audiat etiam quisque lector, siue beneuolus, siue maleuolus, quid de libero arbitrio preuento et adiuto gratia, et de eodem libero arbitrio deserto gratia, sentiat idem doctor catholicus. »Esse fatemur, inquiens , liberum arbitrium omnibus hominibus, habens quidem iudicium rationis, non per quod sit idoneum que ad  Deum pertinent sine Deo aut inchoare uel certe peragere; sed tantum in operibus uite presentis, tam bonis quam etiam malis. Bonis dico, que de bonis nature oriuntur, id est, uelle laborare in agro, uelle manducare et bibere, uelle habere amicum,« et cetera que ibi prosequitur, que omnia non sine gubernaculo diuino subsistunt: imo ex ipso, et per ipsum sunt, uel esse ceperunt. Malis uero dico, ut est uelle idolum 122 colere, uelle homicidium perpetrare, et reliqua que prosequitur in eodem Hypomnesticon libro.

Quod autem in conclusione subiunximus dicentes: Liberum autem habemus arbitrium, quia gratia liberatum, et gratia de corrupto sanatum, sanctus Augustinus in libro de Correptione et Gratia   prosequitur, dicens: »Hi uero qui non pertinent ad hunc predestinatorum numerum, quos Dei gratia, siue nondum habentes ullum liberum sue uoluntatis arbitrium, siue cum arbitrio uoluntatis, ideo uero libero, quia per ipsam gratiam liberato, perducit ad regnum; hi ergo, qui non pertinent ad istum certissimum et fidelissimum numerum, pro meritis iustissime iudicantur. Aut enim iacent sub peccato quod originaliter generatione traxerunt, et cum illo hereditario debito hinc exeunt, quod non est regeneratione dimissum, aut per liberum arbitrium alia insuper addiderunt: arbitrium, inquam, liberum, sed non liberatum, liberum iustitie, peccati autem seruum, quo uoluuntur per diuersas noxiasque  cupiditates, alii magis, alii minus, sed omnes mali, et pro ipsa diuersitate diuersis suppliciis iudicandi.« De sensu autem et contextu totius Capituli, idem beatus Augustinus in libro de Perfectione iustitie hominis ita dicit: »uerum est autem quod ait, quin obtrectator suus; quod Deus tam bonus quam iustus, talem hominem fecerit, qui peccati malo carere sufficeret, sed si uoluisset. Quis enim eum nescit sanum et inculpabilem factum, et libero arbitrio atque ad iuste uiuendum potestate libera constitutum? Sed nunc de illo agitur, quem semiuiuum latrones in uia reliquerunt; qui grauibus saucius confossusque uulneribus, non ita potest ad iustitie culmen ascendere, sicut potuit inde descendere, qui etiam si iam in stabulo est, curatur. Non igitur Deus  impossibilia iubet, sed iubendo admonet, et facere quod possis, et petere quod non possis.«

Et in epistola  ad ualentinum: »Primo enim Dominus iehsu, sicut scriptum est in Euangelio Ioannis apostoli: Non uenit ut iudicaret mundum, sed ut saluetur mundus per ipsum . Postea uero, sicut scribit apostolus Paulus: Iudicabit Deus hunc mundum , et uenturus est, sicut tota Ecclesia in symbolo confitetur, iudicare uiuos et mortuos. Si ergo non est Dei gratia, quomodo saluat mundum? et si non est liberum arbitrium, quomodo iudicat mundum? Proinde librum uel epistolam meam, quam secum ad uos supradicti attulerunt, secundum hanc fidem intelligite, ut neque negetis Dei gratiam, neque liberum  arbitrium sic defendatis, ut a Dei gratia separetis, tanquam sine illa uel cogitare aliquid, uel agere secundum Deum ulla ratione possimus, quod omnino non possumus;« et post aliquanta: »Credite diuinis eloquiis, quia et liberum est nominis arbitrium, et gratia Dei, sine cuius adiutorio liberum arbitrium nec conuerti potest ad Deum, nec proficere in Deum, et quod pie creditis, ut etiam sapienter intelligatis orate. Et ad hoc ipsum enim, id est, ut sapienter 123 intelligamus, est utique liberum arbitrium. Nisi enim libero arbitrio intelligeremus atque saperemus, non nobis preciperetur dicente Scriptura: Intelligite ergo qui insipientes estis in populo, et stulti aliquando sapite . Eo ipso quippe, quo preceptum atque imperatum est, ut intelligamus  atque sapiamus, obedientiam nostram requirit, que nulla potest esse sine. libero arbitrio. Sed si posset hoc ipsum sine adiutorio Dei gratie fieri, per liberum arbitrium ut intelligeremus atque saperemus, non diceretur Deo: Da mihi intellectum ut discam mandata tua ; nec in Euangelio scriptum esset: Tunc aperuit illis sensum ut intelligerent Scripturas ; nec Iacobus apostolus diceret: Si quis autem uestrum indiget sapientia, postulet a Deo, qui dat omnibus affluenter, et non improperat, et dabitur ei .« Et iterum in altera epistola  ad eumdem ualentinum: »Quantum potuimus, egimus cum istis et uestris et nostris fratribus, ut in fide sana catholica perseuerent,  que neque liberum arbitrium negat, siue in uitam malam, siue in bonam, neque tantum ei tribuit, ut sine Dei gratia ualeat aliquid, siue ut ex malo conuertatur in bonum, siue ut in bonum perseueranter proficiat, siue ut ad bonum sempiternum perueniat ubi iam non timeat ne deficiat.« Et post pauca: »In his uerbis sancte Scripture considerate, fratres, quia si non esset liberum arbitrium, non diceretur: Rectos cursus fac pedibus tuis, et uias tuas dirige, ne declines ad dexteram, neque ad sinistram . Et tamen sine Dei gratia si posset hoc fieri, non postea diceretur: Ipse autem rectos faciet cursus tuos, et itinera tua in pace producet.« Et post aliquanta: »Ideo uobis dixi ne declinetis in dexteram, neque in sinistram, hoc est nec  sic defendatis liberum arbitrium, ut ei bona opera sine Dei gratia tribuatis; nec sic defendatis gratiam, ut quasi de illa securi mala opera diligatis, quod ipsa gratia Dei auertat a uobis.«

Et item ad eumdem ualentinum in libro de Gratia et libero arbitrio : »Itaque ut hoc uerbum, quod non ab omnibus capitur, ab aliquibus capiatur, et Dei donum est liberum arbitrium.« Et item : »Rogamus ne in uacuum gratiam Dei suscipiatis . Ut quid enim eos rogat, si gratiam sic susceperunt ut propriam perderent uoluntatem? Tamen ne ipsa uoluntas sine gratia Dei putetur boni aliquid posse, continuo cum dixisset: Gratia eius in me uacua non fuit, sed plus omnibus illis laboraui, subiunxit atque ait: Non autem ego, sed gratia Dei  mecum ; id est non solus, sed gratia Dei mecum; ac per hoc nec gratia Dei sola, nec ipse solus, sed gratia Dei cum illo.« Et item : »His talibus testimoniis diuinis probatur gratia Dei non secundum merita nostra dari, quandoquidem non solum nullis bonis, uerum etiam multis meritis malis precedentibus uidemus datam, et quotidie dari uidemus; sed plane cum data fuerit, incipiunt esse etiam merita nostra bona, per illam tamen. Nam si se ipsa subtraxerit, cadit homo, non erectus sed precipitatus libero arbitrio.« Et item in eodem 124 libro : »Hec dixi, ut apostolicis uerbis liberum arbitrium uestrum a malo deterrerem, et exhortarer ad bonum. Nec tamen ideo debetis in homine, hoc est in uobis ipsis, sed in Domino  gloriari.« Et item: »Liberum quidem hominis arbitrium pulsatur ubi dicitur: Hodie si uocem eius audieritis, nolite obdurare corda uestra . Sed nisi posset Deus etiam duritiam cordis auferre, non diceret per prophetam: Auferam ab eis cor lapideum, et dabo eis cor carneum .« Et item : »Semper est autem in nobis uoluntas libera, sed non semper est bona. Aut enim a iustitia libera est, quando seruit peccato, et tunc est mala; aut a peccato libera est, quando seruit iustitie, et tunc est bona. Gratia uero Dei semper est bona, et per hanc fit, ut sit homo uoluntatis bone, qui prius fuit uoluntatis male. Tunc enim utile est uelle cum possumus, et tunc utile est  posse cum uolumus. Nam quid prodest, si quod non possumus uolumus, aut quod possumus nolumus?« Et item : »Ut ergo uelimus sine nobis operatur, cum autem uolumus, et sic uolumus ut faciamus, nobiscum cooperatur; tamen sine illo uel operante ut uelimus, uel cooperante cum uolumus, ad bone pietatis opera nichil ualemus.«

Et item in libro Hypomnesticon  ita dicit: »Et gratia inquiens et liberum arbitrium peragit sine dubio iter fidei. Liberum arbitrium dum Dei Christianus facit precepta, sed non, ut supra dixi, sine gratia dirigente uel gubernante. Propter quod dicit in Psalmis: Dirige in conspectu tuo uiam meam , et, a Domino gressus hominis diriguntur . Itaque nec  gratia sine libero arbitrio facit hominem habere beatam uitam, nec liberum arbitrium sine gratia. Tamen paruulos sine usu liberi arbitrii facit gratia habere beatam uitam; eos autem qui iam rationis capaces sunt, preuenit atque docet, ut bonum uelint et possint.« Et item: »Nemo sit segnis et remissus ad seruiendum Deo, nec sic de gratia confidat, tanquam de libero arbitrio eius, quod per mortem Filii sui reparauit, et sibi preparauit, opera non requirat.« Et item: »Opera liberi arbitrii bona, que ut fiant preparantur per gratie preuentum, nullis liberi arbitrii meritis, et ipsa faciente, gubernante, et perficiente, ut abundent in libero arbitrio, non damnamus, quia ex his uel huiusmodi homines Dei iustificati sunt, iustificantur, iustificabuntur in Christo.  Damnamus uero auctoritate diuina opera liberi arbitrii que gratie preponuntur, et ex his tanquam meritis in Christo iustificari extolluntur. Quis enim prior dedit ei, et retribuet illi?« Et item: »Ausculta et intellige, si tamen aures habeas audiendi, et cor non sit induratum intelligendi. Propter liberum arbitrium, quo bona et mala operantur homines, dictum est unicuique reddi secundum opera sua. Habet enim homo malum meritum, cum uitio suo iam baptizatus declinat a bono, et facit malum, id est, cum relinquit Deum et diligit seculum, sicut fecisse Demam  et Hermogenem , testatur Apostolus; uel cum etiam in toto 125 spem habens in uariis simulacris, Deum uerum agnoscere non uult, quem cognoscendi in hoc  seculo habet potestatem; si uelit summus Deus, tam per indebitam gratiam qua iustificat, impium saluare, quam etiam cum se auertit iudicio iusto traditum in reprobum sensum futuro gehenne supplicio reseruare, ut reddat ei secundum opera sua. Habet nichilominus et bonum meritum, cum in omnibus gratie Dei bona in se operanti non resistit, sed cooperator existit.« Et item: »Sed ais mihi quia oculis heretico dolore turbatis, intendere lumen ueritatis non potes, et nullum est prorsus meritum proprie uoluntatis. Si discernas inter uoluntatem et gratiam est. Audi ergo breuiter: Proprie uoluntatis tunc est meritum bonum, quando gratie donum precedit uniuscuiusque uoluntatem, et operatur  ut meritum faciat homo per propriam uoluntatem.«

Et Gregorius in libro Moralium XuI, cap. 10: »Si quis saluari, inquiens, sic munditia manuum suarum creditur, ut suis uiribus innocens fiat, procul dubio erratur: quia si superna gratia nocentem non preuenit, nunquam profecto inueniet quem remuneret innocentem. Unde ueridici Moysis uoce dicitur: Nullusque apud te per se innocens est . Superna ergo pietas prius agit aliquid in nobis sine nobis, ut subsequente quoque nostro libero arbitrio bonum quod iam appetimus agat nobiscum; quod tamen per impensam gratiam in extremo iudicio ita remuneret in nobis, ac si solis processisset ex nobis. Quia enim diuina nos bonitas ut innocentes faciat  preuenit, Paulus ait: Gratia Dei sum id quod sum . Et quia eamdem gratiam nostrum liberum arbitrium sequitur, adiungit: Et gratia eius in me uacua non fuit, sed abundantius illis omnibus laboraui. Qui dum se de se nichil esse conspiceret, ait, non autem ego, et tamen quia se esse aliquid cum gratia inuenit, adiunxit sed gratia Dei mecum. Munditia itaque manuum suarum innocens saluabitur, quia qui hic preuenitur dono ut innocens fiat, cum ad iudicium ducitur ex merito remuneratur.« Et in libro XXXIII: »Nemo quippe, ut diuina illum gratia subsequatur, prius aliquid contulit Deo. Nam si nos Deum bene operando preuenimus, ubi est quod propheta ait: Misericordia eius preueniet me ? Si quid nos bone operationis  dedimus, ut eius gratiam mereremur, ubi est quod Paulus apostolus dicit: Gratia salui facti estis per fidem, et hoc non ex uobis, sed Dei donum est, non ex operibus ? Si nostra dilectio Deum preuenit, ubi est quod Ioannes apostolus dicit: Non quia nos dilexerimus Deum, sed quoniam ipse prior dilexit nos ? Ubi est quod per Osee Dominus dicit: Diligam eos spontanee ? Si sine eius munere nostra uirtute Deum sequimur, ubi est quod per Euangelium ueritas protestatur, dicens: Sine me nichil potestis facere ? Ubi est quod ait: Nemo potest uenire ad me nisi Pater, qui misit me, traxerit eum ? Ubi quod iterum dicit: Non uos me elegistis, sed ego elegi uos ? Si saltem dona bonorum  126 operum uirtute nostra bene cogitando preuenimus, ubi est quod rursum per Paulum tam salubriter dicitur, ut omnis de se humane mentis fiducia ab ipsa cordis radice succidatur, cum ait: Non quia sufficientes simus cogitare aliquid a nobis quasi ex nobis, sed sufficientia nostra ex Deo est ? Nemo ergo Deum meritis preuenit, ut tenere eum quasi debitorem possit.« Et paulo post: »Idcirco enim nequaquam celestis patria premia eterna percipiunt, quin reprobi, quia ea nunc, dum promereri poterant, ex libero arbitrio contempserunt. Quod uidelicet liberum arbitrium in bono formatur electis, cum eorum mens a terrenis desideriis gratia aspirante suspenditur. Bonum quippe quod  agimus et Dei est, et nostrum: Dei per preuenientem gratiam, nostrum per obsequentem liberam uoluntatem. Si enim Dei non est, unde ei gratias in eternum agimus? Rursum si nostrum non est, unde nobis retribui premia speramus? Quia ergo non immerito gratias agimus, scimus quod eius munere preuenimur; et rursum quia non immerito retributionem querimus, scimus quod subsequente libero arbitrio bona elegimus que ageremus.« Et in homilia Euangelii 37: »Non uos me elegistis, sed ego elegi uos, et posui uos ut eatis et fructum afferatis . Posui, ad gratiam plantaui, ut eatis uolendo, fructum afferatis operando. Eatis enim uolendo dixit, quia uelle aliquid facere iam mente ire est. Qualem uero fructum afferre debeant subditur,  et fructus uester maneat. Ibi ergo, id est post mortem, illa retributio inchoat, ubi ista terminatur.« Et in homilia 9  Ezechielis prophete: »Et ingressus est in me Spiritus, postquam locutus est mihi, et statuit me supra pedes meos . Ecce diuina uox iacenti prophete iussit ut surgeret: sed surgere omnino non posset, nisi in hunc omnipotentis Dei spiritus intrasset: quia ex omnipotentis Dei gratia ad bona opera conari quidem possumus, sed hec implere non possumus si ipse non adiuuat qui iubet. Sic Paulus cum discipulos admoneret, dicens: Cum metu et tremore uestram ipsorum salutem operamini , illico quis in eis hec ipsa bona operaretur adiunxit, dicens: Deus est enim qui operatur in uobis  et uelle et perficere pro bona uoluntate. Hinc est quod ipsa ueritas discipulis dicit: Sine me nichil potestis facere . Sed in his considerandum est quia si bona nostra sic omnipotentis Dei dona sunt, ut in eis aliquid nostrum non sit, cur nos quasi pro meritis eternam retributionem querimus? si autem ita nostra sunt, ut dona Dei omnipotentis non sint, cur ex eis omnipotenti Deo gratias agimus? Sed sciendum est quia mala nostra solummodo nostra sunt, bona autem nostra et omnipotentis Dei sunt et nostra: quia ipse aspirando nos preuenit ut uelimus, qui adiuuando subsequitur ne inaniter uelimus, sed possimus implere que uolumus. Preueniente ergo gratia, et bona uoluntate subsequente, hoc quod omnipotentis Dei donum est, fit meritum  nostrum. Quod bene Paulus breui sententia explicat, 127 dicens: Plus illis omnibus laborauit . Qui ne uideretur sue uirtuti tribuisse quod fecerat, adiunxit: Non autem ego, sed gratia Dei mecum. Quia enim celesti dono preuentus est, quasi alienum se a bono suo opere agnouit, dicens: Non autem ego. Sed quia preueniens gratia liberum in eo arbitrium fecerat in bono, quo libero arbitrio eamdem gratiam est subsecutus in opere, adiunxit: sed gratia Dei mecum; ac si diceret: In bono opere laboraui, non ego, sed et ego. In eo enim quod solo Domini dono preuentus sum, non ego; in eo autem quod donum uoluntate subsecutus, et ego. His igitur breuiter contra Pelagium et Celestium  dictis, ad exponendi ordinem redeamus.«

Et Prosper in epistola ad Rufinum de Gratia et de libero Arbitrio: »Quis ambigat, inquit, tunc liberum arbitrium cohortationi uocantis obedire, cum in illo gratia Dei affectum credendi obediendique generauerit?« Et item: »Qui credunt, Dei aguntur spiritu; qui non credunt, libero auertuntur arbitrio.« Et item: »Et omne quod non est ex fide, peccatum est, ut scilicet intelligas iustitiam infidelium non esse iustitiam, quia sordet natura sine gratia. Amissa quippe naturali innocentia, homo exsul ac perditus, ambulans sine uia, profundiores intrabat errores; sed quesitus, et inuentus, et reportatus est, et in uia que ueritas et uita est introductus, ac dilectione in Deum, qui illum non diligentem prior dilexit, agnitus est.« Et item:  »Gratia igitur Dei, quoscunque iustificat, non ex bonis meliores, sed ex malis bonos facit, postea per profectum ex bonis factura meliores, non adempto libero arbitrio, sed liberato; quod donec sine Deo solum fuit, mortuum fuit iustitie, uixitque peccato; ubi autem id illuminauit misericordia Christi, erutum est a regno diaboli, et factum est regnum Dei. In quo ut permanere possit, ne ea quidem facultate sufficit sibi, nisi inde accipiat perseuerantiam, unde accepit industriam.«

Et item sanctus Augustinus in libro Hypomnesticon : »Si attendas ad peccatum primorum hominum, quo massa humani generis damnari meruit, quia secundum testimonium Pauli apostoli,  ex uno omnes in condemnationem , poteris agnoscere iudicia Dei esse iustissima. Inde est enim malum meritum in omnibus, tam paruulis quam maioribus, precedens iudicia Dei, ut iusto eius iudicio puniantur.« Et item, »Audi tamen adhuc calcatius, ut ad propositum superioris disputationis reuertamur, quia homo uulneratur libero arbitrio per Ade peccatum, sine gratia Dei per se solum sanare se non potest, nec sponte ad paradisum reuerti sanctorum numero sociandus, nec eum gratiam meritis ullis accipere, sed totum sua misericordia Deum peragere.« Et de uulnerato ac semiuiuo relicto  secundum parabolam euangelicam ibidem loquens isdem sanctus Augustinus subiungit: »Recte dictus est semiuiuus; habebat enim  uitalem motum, 128 id est liberum arbitrium uulneratum, quod ei solum ad eternam uitam quam perdiderat redire non sufficiebat.« Et item: »Cum autem acceperit spiritum Domini, erit in eo libertas ad capessenda Domini precepta, quia ubi spiritus Domini, ibi libertas.« Et post aliquanta: »Quia cum Dei misericordia se preueniente agit et ipse satis per liberum arbitrium, ut mundetur; sola autem uoluntate sua si presumat, mundari non potest.« Et item: »Quibus enim dicitur in psalmis, nisi liberum arbitrium habentibus: uenite, filii, audite me, timorem Domini docebo uos?  Quomodo autem unicuique secundum sua opera redderetur in die iudicii, nisi liberum esset arbitrium?  et ideo non est personarum acceptio apud Deum. In omni itaque opere sancto prior est uoluntas Dei, posterior liberi arbitrii, id est operatur Deus, cooperatur homo.« Et plura alia, que si quis plenius scire uoluerit, eumdem librum ex ordine relegat, in quo multa mirifica et miranda aut cognoscere aut recognoscere ualebit.

Et sanctus Celestinus in Decretalibus ex uerbis Innocentii pape : »Liberum enim, inquit, arbitrium primus homo perpessus, dum suis inconsultius utitur bonis, cadens in preuaricationis profunda dimersus est, et nichil quemadmodum exinde surgere posset inuenit, suaque in eternum libertate deceptus, huic ruine subiacuisset oppressus, nisi eum post Christi pro sua gratia releuasset  aduentus, qui per noue regenerationis purificationem preteritum omne uitium sui baptismatis lauacro purgauit.« Item: »Aduerte tandem, o prauarum mentium peruersa doctrina, quod primum hominem ita libertas ipsa decepit, ut dum indulgentius frenis eius utitur, in preuaricationem presumptione incideret. Nec ex hac potuit erui, nisi ei prouidentia regenerationis statum pristine libertatis Christi Domini reformasset aduentus.« Et post aliquanta: »Quotquot enim spiritu Dei aguntur, hi filii sunt Dei, ut nec nostrum deesse sentiamus arbitrium, et in bonis quibusque uoluntatis humane singulis motibus magis illius ualere non dubitemus auxilium.« Et post aliquanta: »Quod utique auxilio et munere Dei non aufertur liberum arbitrium, sed  liberatur, ut de tenebroso lucidum, de prauo rectum, de languido sanum, de imprudente sit prouidum.« Et item sanctus Prosper in epistola ad Rufinum: »Et ut magis probaretur, inquit, liberum arbitrium nichil posse sine gratia, cui dictum fuerat, Confirma fratres tuos, et roga ne intretis in tentationem , quique responderat, utique ex libero arbitrio, Domine, tecum paratus sum et in carcerem et in mortem ire, eidem predicitur quod prius quam gallus cantet, ter Dominum negaturus sit; quod quid est aliud quam quod in fide defecturus sit?« Et item: »Nimium uero inepte, nimiumque inconsiderate ab aduersantibus dicitur, quod per hanc Dei gratiam libero nichil relinquatur arbitrio.« Et post pauca: »Proinde homo, qui libero arbitrio  129 fuit malus, in ipso libero arbitrio factus est bonus: sed per se malus, per Deum bonus, qui eum ita in illum initialem honorem alio initio reformauit, ut ei non solum culpam male uoluntatis et actionis remitteret, sed etiam bene uelle, bene agere, atque in his permanere donaret.« Et item: »Ex una massa, que est caro primi hominis, unam scimus omnium hominum creatam crearique naturam, et eamdem per ipsius primi hominis liberum arbitrium, in quo omnes peccauerunt, esse prostratam, nec ullo modo ab eterne mortis debito liberam, nisi eam ad imaginem Dei secunde creationis Christi gratia reformauerit, liberumque eius arbitrium agendo, spirando, auxiliando, ut usque in finem  preeundo seruauerit.« Et item in eadem epistola: »Nunc autem idem arbitrium conuersum est. non euersum, et donatum ei aliter uelle, aliter sapere, aliter agere, et incolumitatem suam non in se, sed in medico collocare: quia necdum tam perfecta utitur sanitate, ut ea que ei nocuerant, nequeant iam nocere, aut in salubribus possit iam uiribus suis temperare.« Et in absolutione sexta contra Gallos : »Liberum arbitrium nichil esse uel non esse perperam dicitur; sed ante illuminationem fidei in tenebris, id est in umbra mortis, agere non recte negatur, quoniam priusquam a dominatione diaboli per Dei gratiam liberetur, in illo profundo iacet, in quo se sua libertate dimersit.« Et paulo post , »ut quod in illo inchoatum  est per gratiam Christi, etiam per industriam liberi augeatur arbitrii, nunquam remoto adiutorio Dei, sine quo nec proficere, nec permanere in bono quisquam potest.« Et Cassiodorus in Psalmo CXuII: »Est quidem in mala parte exsecrabilis libertas arbitrii, ut preuaricator Creatorem deserat, et ad uitia se nefanda conuertat. In bona uero parte arbitrium liberum Adam peccante perdidimus; ad quod nisi per Christi gratiam redire non possumus, dicente Apostolo: Deus est enim qui operatur in uobis et uelle et perficere pro bona uoluntate. Unde assidua oratione precandum est, ne nos uoluntas peruersa rapiat, sed inspiratio diuina possideat, quoniam quidquid ex nobismetipsis sapimus, mortifera contra nos audacia concitamus. Iure ergo uetuit in homine  confidendum, qui per se nec alteri nec sibi preualet dare remedium.« Ecce quomodo libertatem arbitrii in Adam perdidimus, et quomodo eam per Christum recepimus; et quia habemus liberum arbitrium ad bonum preuentum et adiutum gratia. Unde addidit Prosper: »Cum in bonis uoluntas sit intelligenda de gratia; et Habemus liberum arbitrium ad malum desertum gratia.« Ex quo mox idem auctor subiungit: »In malis autem uoluntas intelligenda est sine gratia.« Et sanctus Augustinus in libro de Correptione et Gratia: »Liberum arbitrium ad malum sufficit, ad bonum autem parum est, nisi adiuuetur ab omnipotente bono. Audiat et lector quia sicut in capituli conclusione posuimus, habemus liberum arbitrium, gratia siquidem 130 liberatum.« Unde  Prosper in recapitulatione absolutionis decime: »Arbitrium enim hominis gratia Dei non abolet, sed adolet, et ab errore in uiam reuocat ac reducit, ut quod sua libertate erat prauum, Spiritu Dei agente sit rectum.« Et sanctus Celestinus, sicut supra diximus: »Auxilio et munere Dei non aufertur liberum arbitrium, sed liberatur.« Quod qualiter et per quem perdidimus, et a quo quod perdideramus, recipimus, ex absolutione 14 Prosperi lector accipiat: »Qui enim, inquiens, quod  acceperat perdidit, non inde id recipit unde perdidit, sed ab illo recipit quod habeat, a quo quod amisit acceperat.« Et in absolutione quinta contra uincentianos: »Non  igitur cuiusquam peccati auctor Deus sed nature creator est; que cum potestatem habuerit non delinquendi, sponte deliquit, et deceptori suo propria uoluntate se subdidit. Nec naturali sed captiuo motu uersatur in uitio, donec moriatur peccato et uiuat Deo. Quod sine gratia Dei facere non potest, quia libertatem, quam libertate perdidit, nisi Christo liberante non recipit.«

Ecce habet lector, quia libertatem quam libertate perdidimus, nisi Christo liberante nequaquam recipimus: quamque Christi gratia liberatam ad bonum habemus, et sine Christi gratia captiuo motu uersamur in uitio. Et sanctus Celestinus, ut supra scripsimus: »Primum hominem ita libertas ipsa decepit, ut dum indulgentius frenis eius utitur, in  preuaricationem presumptionis incideret; nec ex hac potuit erui, nisi ei prouidentia regenerationis statum pristine libertatis Christi Domini reformasset aduentus.« Unde uideat qui capitula illa composuit, que nobis dedistis ut de eis uobis respondeamus, si capitulum, a nostra mediocritate ex his et aliorum etiam doctorum uerbis excerptum, a catholica fide discordet. Quoniam in sexto capitulo, quasi nos ab ea discordaremus, scribere uoluit, dicens: »Item de gratia per quam saluantur credentes, et sine qua rationalis creatura nunquam beate uixit, et de libero arbitrio, per peccatum in primo homine infirmato, sed per gratiam Domini Iesu fidelibus eius redintegrato et sanato, id ipsum constantissime et fide plena fatemur, quod sanctissimi Patres auctoritate  sacrarum Scripturarum nobis tenendum reliquerunt, quod Africana, quod Arausica Synodus professa est, quod beatissimi Pontifices apostolice sedis catholica fide tenuerunt. Sed et de natura et gratia in aliam partem nullomodo declinare presumentes.« uerum et nos, sicut supra ostendimus, quod sanctissimi Patres auctoritate sacrarum Scripturarum nobis tenendum reliquerunt, et quod beatissimi pontifices apostolice sedis catholica fide tenuerunt, de gratia et libero arbitrio tenuimus et tenemus, scripsimus et stylo catholico scribimus. Sed et de natura et gratia in aliam partem nullomodo declinare presumentes, quod compositor capitulolorum cum eclipsi posuit, 131 nos supplentes adiicimus, firmissime credimus  et tenemus, uidelicet quod illi crediderunt et tenuerunt. Sicut etiam sanctus Augustinus in libro de Natura et Gratia scripsit, et sicut in libro de Bono perseuerantie dicit: »Nunquid ergo hominum nature due sunt? Absit. Si due nature essent, gratia ulla non esset. Nulli enim daretur gratuita liberatio, si nature debita redderentur. Hominibus autem uidetur, omnes qui boni apparent fideles perseuerantiam usque in finem accipere debuisse. Deus autem melius esse iudicauit misceri quosdam non perseueraturos certo numero sanctorum suorum, ut quibus non expedit in huius uite tentatione securitas, non possint esse securi. Multos enim a perniciosa elatione  reprimit quod ait Apostolus: Quapropter qui uidetur stare uideat ne cadat. uoluntate autem sua cadit qui cadit, et uoluntate Dei stat qui stat. Potens est enim Deus statuere illum. Non ergo ipse seipsum, sed Deus. uerumtamen bonum est non altum sapere, sed timere. In cogitatione sua uel cadit quisque, uel stat. Sicut autem Apostolus ait, quod in libro superiore memoraui: Non sumus idonei cogitare aliquid quasi ex nobismetipsis, sed sufficientia nostra ex Deo est .« Quem secutus et beatus Ambrosius audet et dicit: »Non enim in potestate nostra cor nostrum et cogitationes nostre. Quod omnis qui humiliter et ueraciter pius est, esse uerissimum sentit.« Quapropter hec que scripsimus capitulorum compilator relegat, et uideat si in eis, uti in prefato  sexto capitulo scripserat, poterit inuenire ineptas questiunculas, et aniles pene fabellas, Scottorumque pultes puritati fidei nauseam inferentes, que periculosissimis et grauissimis temporibus, ad cumulum laborum nostrorum, usque ad scissionem caritatis, miserabiliter et lacrymabiliter succreuerunt, ne mentes Christiane inde corrumpantur, et excidant a simplicitate et castitate fidei que est in Christo Iesu. uideat nichilominus, si de duobus prescriptis capitulis, et de aliis etiam duobus in processu scribendis, que ex catholicorum uerbis excerpsimus, Christiane mentes corrumpantur, et excidant a simplicitate et castitate fidei que est in Christo Iesu; an de illis, que ipse cum modernis Predestinatianis et priscorum Predestinatianorum anathematizatis  excerpsit adinuentionibus, ad compressam et funditus exstinctam heresim resuscitandam, que ad cumulum laborum nostrorum, periculosissimis et grauissimis temporibus, usque ad unanimis scissionem fraternitatis miserabiliter et lacrymabiliter remouetur.



132 CAPUT XXII. De eo qui ad reprehensionem istorum capitulorum tacito suo nomine, libellum composuit, et de sententiis synodalibus, quas compilator capitulorum nobis a regia sublimitate datorum collegit, uolens ostendere ab illis nos discordasse.

Denique subiunxit et compositor capitulorum, a uestra sublimitate nostre humilitati datorum, sententias sanctorum Patrum capitulatim conscriptas,  euidenti significatione proclamans, ut quia capitula a nobis excerpta discordant a fide illa, fidelis quisque teneret fideliter que quasi de abditis Patrum scriptis isdem pietatis studio releuarat, et quasi promulgando decreuerat. Quas etiam sententias quidam lingua rusticus, sensu insulsus, et secundum scire suum intelligentia prauus, libello inseruit, quem, tacito suo nomine, incompositum satis composuit. In quo quatuor a nobis excerpta capitula, quantum ex ipso fuit, discerpere et heretica demonstrare curauit, ut de pusillo crescens maior fieret de minore, et de nostris blasphemiis quia de suis non poterat laudibus, emeret modo quocunque fauores. Sicut de quodam fertur adolescente rumores captante  inutiles, cum templum magne Diane apud Ephesum incendisset, comprehensus et interrogatus cur talia presumpsisset, dicitur respondisse: Quia bonis, inquit, non potui innotescere, saltem uel malis innotescerem. Nam et isdem qui prefatum contra nos scripsit libellum, quantum datur intelligi, si artem sciret qua uotum suum ad effectum quod desiderauerat perducere ualuisset, ut innotescere posset uoluntarie hereticus esset. Sed quia contractus scientia, et distractus iactantia, nec quantum uoluit docere praua preualuit, et arrogantia inflatus, atque iactantia uelut quibusdam calcaribus stimulatus, et quasi quodam pressorio oppressus, intra silentii metas sine aliquo sono se cohibere non potuit. Cui in supra memoratis libellis, quantum omnis gratie  largitor dare dignatus est, cum aliis recens reexortis Predestinatianis respondimus. Sed et quoniam istorum capitulorum, que inter manus habemus, compositor Africane et Arausice Synodorum fecit memoriam, et conscriptas sententias suis subiunxit capitulis, ne refugere uideamur pretermissis responsionum illius obiectionibus, et a quocunque dicatur nos illi non uoluisse, sed respondere non potuisse, nullique subripiatur suspicio, quasi capitulum a nobis excerptum ab his Patrum sententiis discordet, conferamus sicut reuera ad lineam recte fidei, capitula a nobis excerpta istis Patrum sententiis, et uideat lector si his poterit conuenire. Ponentes primum de synodis quarum memoriam fecit, demum de sententiis Patrum,  quas suo subiunxit capitulo, sensus earumdem 133 sententiarum ex capitulis a nobis excerptis comparare curemus. Sanctus Celestinus  ad uenerium et ad alios Gallicanos episcopos scribens, in Decretali sua epistola ita dicit ad locum: »Quid rectores Romane Ecclesie de heresi que eorum temporibus exorta fuerat, iudicarint, et contra nocentissimos liberi arbitrii defensores, quid de gratia Dei sentiendum esse censuerint, ita ut etiam Africanorum conciliorum quasdam sententias iungeremus, quas utique suas facientes apostolici antistites comprobarunt. Ut ergo plenius qui in aliquo dubitant instruantur, constitutiones sanctorum Patrum compendioso manifestamus indiculo: quo, si quis non nimium est contentiosus, agnoscat omnium  disputationum connexionem ex hac subditarum auctoritatum breuitate pendere, nullamque sibi contradictionis superesse rationem, si cum catholicis credat et dicat . Quod Adam omnes homines leserit, nec quemquam nisi Christi gratia posse saluari.« Et nos hec eadem diximus in primo capitulo ponentes: »Homo libero arbitrio male utens peccauit et cecidit, et factus est massa perditionis totius humani generis.« Prosecutus est sanctus Celestinus dicens : »Quod nemo sit bonus suis uiribus, nisi participatione eius qui solus est bonus.« Nos quoque illius doctrinam sequentes diximus: »Deus bonus et iustus elegit ex eadem massa perditionis quos per gratiam predestinauit ad uitam,  et uitam illis predestinauit eternam.« Deinde addidit sanctus Celestinus : »Quod nisi gratia Dei continua iuuemur, insidias diaboli superare non possumus, et quod per Christum libero bene utamur arbitrio, et quod omnia sanctorum merita dona sint Dei, et quod omnis sancta cogitatio et motus pie uoluntatis ex Deo sit, et quod gratia Dei non solum peccata dimittit, sed etiam adiuuat ne committantur.« Et nos, illius sequentes magisterium, scripsimus quia »libertatem arbitrii in primo homine perdidimus, quam per Christum Dominum nostrum recepimus.« Non autem ipsum liberum arbitrium funditus in homine primo perdidimus, sed libertatem arbitrii ipsius, quam per Christum recepimus. »Et habemus liberum arbitrium ad bonum preuentum  et adiutum gratia.« Scilicet ut eo bene utamur ad omnia studia, et ad omnia opera ac sancta merita, et ad omnem sanctam cogitationem et pie uoluntatis motum, ut uelimus et possimus quod bonum est, et petamus, et mereamur, et impetremus non solum preteritorum peccatorum indulgentiam, sed etiam futurorum ne illa committamus cautelam. Subsequitur sanctus Celestinus : »Quod preter statuta sedis apostolice omnes orationes Ecclesie Christi gratiam resonant, qua genus humanum ab eterna damnatione reparatur; et quod gratiam Dei etiam baptizandorum testetur instituta purgatio, cum exorcismis et exsufflationibus spiritus ab eis abigantur immundi.« Et illius nos magisterio docti diximus: »Deus bonus et iustus elegit ex massa perditionis  quos per gratiam predestinauit, id est, gratia preparauit 134 ad uitam.« Et quidquid in sanctis orationibus, et mysteriis fit ecclesiasticis, Dei est predestinatio: quoniam Dei est gratie preparatio, per que sacramentorum munia predestinati ad uitam illis perueniunt predestinatam eternam. De illo etiam arbitrio sensum posuimus sancti Celestini in secundo a nobis excerpto capitulo  dicentes: »Liberum autem habemus arbitrium, quia gratia liberatum, et gratia de corrupto sanatum.« Nam et ipse dicit: »Utique auxilio et munere Dei non aufertur liberum arbitrium, sed liberatur, ut de tenebroso lucidum, de prauo rectum, de languido sanum, de imprudente sit prouidum. Tanta enim est erga omnes homines bonitas Dei, ut nostra  uelit esse merita que sunt ipsius dona.« Ecce quomodo a sensu synodi Africane non dissentimus, neque synodo illius sancte contraria scripsimus, nec etiam gloriose Romane Ecclesie contraimus.

Nunc si a sancta Arausica synodo, cui sanctus Cesarius ex delegatione sedis apostolice presedit, discrepemus in aliquo uideamus. Primum capitulum eiusdem synodi est: Si quis per offensam preuaricationis Ade non totum, id est secundum corpus et animam, in deterius dicit hominem commutatum, sed anime libertate illesa durante, corpus tantummodo corruptioni credit obnoxium. Secundum. Si quis soli Ade preuaricationem suam, non et eius  propagini, asserit nocuisse, aut certe morte tantum corporis, que pena peccati est, non autem et peccatum, quod mors est anime, per unum hominem in omne genus humanum transisse testatur. Tertium. Si quis inuocatione humana gratiam Dei dicit posse conferri, non autem ipsam gratiam facere ut inuocetur a nobis. Quartum. Si quis, ut a peccato purgemur, uoluntatem nostram Deum exspectare contendit, non autem ut etiam purgari uelimus, per sancti Spiritus infusionem et operationem in nos fieri confitetur. Quintum. Si quis sicut argumentum, ita etiam initium fidei, ipsumque credulitatis affectum, quo in eum credimus qui iustificat impium, et ad regenerationem sacri baptismatis peruenimus, non per gratie donum, id est per inspirationem sancti Spiritus corrigentem  uoluntatem nostram ab infidelitate ad fidem, et cetera que ibi prosequitur. Sextum. Si quis sine gratia Dei credentibus, uolentibus, misericordiam dicit conferri diuinitus, non autem ut credamus, uelimus, et reliqua. Septimum. Si quis per nature uigorem bonum aliquid, quod ad salutem pertinet uite eterne, cogitare ut expedit, aut eligere, siue salutari, id est euangelice predicationi consentire posse confirmat absque illuminatione et inspiratione Spiritus sancti. Octauum. Si quis alios misericordia, alios uero per liberum arbitrium, quod in omnibus, qui de preuaricatione primi hominis nati sunt, constat esse uitiatum, ad gratiam baptismi posse uenire contendit. Nonum. De adiutorio Dei. Diuini est muneris,  cum et recte cogitamus, et pedes nostros a falsitate et iniustitia continemus. Decimum. De adiutorio 135 Dei. Adiutorium Dei etiam renatis ac sanatis semper est implorandum. Hec omnia capitula, si quis benigno animo et deuoto studio uoluerit intendere, inueniet in his duobus nostris capitulis nos prosecutos esse, quibus diximus: Quia »homo libero arbitrio male utens peccauit et cecidit, et factus est massa perditionis totius humani generis. Deus autem bonus et iustus elegit ex eadem massa quos per gratiam predestinauit ad uitam;« et »Habemus liberum arbitrium ad bonum preuentum et adiutum gratia.« Unde, si non arrogantia denotari, et lectori tedium ingerere timeremus, ne quilibet diceret quasi singulariter nobis hoc datum  arrogaremus, ut alii hec legentes non possent percipere, nisi nos singula singulis sententiis singillatim demonstraremus, singulis capitulis horum duorum capitulorum sententias componentes, qualiter conuenirent ostendere studeremus. Nunc de undecimo capitulo et sequentibus aliis, que maxime de libro sententiarum Prosperi, quas de dictis sancti Augustini breuiter adnotauit, sicut et aliquanta que premisimus, assumpta sunt, pressius rationem reddere studeamus. Est enim undecimum capitulum, De obligatione uotorum. Quod nemo quidquam Domino recte uouerit, nisi ab ipso acceperit. Et nos diximus: »Habemus liberum arbitrium ad bonum preuentum et adiutum gratia.« Duodecimum Quales  nos diligit Deus. Tales nos amat Deus, quales futuri sumus ipsius dono, non quales sumus nostro merito. uidelicet sicut scripsimus, »Quos per gratiam predestinauit ad uitam.« Tertium decimum. Arbitrium uoluntatis, inquit synodus, in primo homine infirmatum, nisi per gratiam baptismi non potest reparari; quod amissum, nisi a quo potuit dari, non potest reddi. Et nos diximus: »Libertatem arbitrii in primo homine perdidimus, quam per Christum Dominum nostrum recepimus.« Quartum decimum. Nullus miser de quacunque miseria liberatur, nisi qui Dei misericordia preuenitur. Et nos diximus: »Et habemus liberum arbitrium ad bonum preuentum et adiutum gratia.« Quintum decimum. Ab eo quod formauit Deus mutatus Adam, sed in  peius per iniquitatem suam, ab eo quod operata est iniquitas mutatur fidelis, sed in melius per gratiam Dei. Et nos diximus: »Homo libero arbitrio male utens peccauit et cecidit, et factus est massa perditionis totius humani generis. Deus autem bonus elegit quos per gratiam predestinauit, id est gratia preparauit ad uitam.« Sextum decimum. Nemo ex eo quod uidetur habere glorietur tanquam non acceperit, et reliqua. Et nos diximus: »Habemus liberum arbitrium ad bonum preuentum et adiutum gratia.« Septimum decimum. Fortitudinem gentilium mundana cupiditas, fortitudinem Christianorum Dei caritas facit, et reliqua. Et quia caritas gratia est, preuenit uoluntatem nostram, et facit ac custodit fortitudinem nostram, que diffusa est in  cordibus nostris per Spiritum sanctum, ut et Psalmista demonstrat, dicens: Diligam te, Domine, fortitudo mea, et fortitudinem meam a te custodiam. De qua non tacuimus, quando diximus: »Preuenit liberum arbitrium nostrum gratia Domini nostri,« scribentes: »Habemus liberum arbitrium ad bonum preuentum 136 et adiutum gratia.« Octauum decimum. Debetur merces bonis operibus si fiant; sed gratia que non debetur precedit ut fiant. Et istud absolutissime nos dixisse potest intelligi, quia »habemus liberum arbitrium ad bonum preuentum et adiutum gratia.« Nonum decimum. Natura humana, etiamsi in illa integritate in qua est condita permaneret, nullomodo se ipsa Creatore suo non adiuuante seruaret. Unde cum sine gratia salutem  non posset custodire quam accepit, quomodo sine Dei gratia poterit reparare quod perdidit? Et ideo posuimus quia »homo libero arbitrio male utens peccauit et cecidit, et libertatem arbitrii, quam in primo homine perdidimus, per Christum Dominum nostrum recepimus, et habemus liberum arbitrium preuentum et adiutum gratia.« uigesimum. Nihil boni hominem posse sine Deo. Multa Deus facit in homine bona, que non facit homo; nulla uero facit homo bona, que non prestet Deus ut faciat homo. Et ideo diximus: »Habemus liberum arbitrium ad bonum preuentum et adiutum gratia:« quia sine illa nichil possumus facere, cum qua possumus agere que ipse dignatur largiri qui dixit: Sine me nichil  potestis facere. uigesimum primum. De Natura et Gratia. Sicut eis qui, uolentes in lege iustificari et a gratia exciderunt, uerissime dicit Apostolus: Si ex lege iustitia est, ergo Christus gratis mortuus est. Et si per naturam iustitia est, ergo Christus gratis mortuus est. Non ergo apud nos Christus gratis mortuus est, quia diximus quod credimus, sicut scriptum est: Credidi propter quod locutus sum, et nos credimus propter quod et loquimur. »Homo libero arbitrio male utens peccauit, et cecidit, et factus est massa perditionis totius humani generis. Deus autem bonus elegit quos per gratiam predestinauit ad uitam.« uigesimum secundum. De his que homini propria sunt. Nemo habet de suo nisi mendacium et peccatum. Et ideo diximus: »Habemus liberum arbitrium  ad malum desertum gratia.« uigesimum tertium. De uoluntate Dei et hominis. Suam uoluntatem homines faciunt, non Dei, quando id agunt quod Deo displicet. Quod autem ita faciunt quod uolunt, ut diuine seruiant uoluntati, quamuis uolentes agant quod agunt, illius tamen uoluntas est, a quo et preparatur et iubetur quod uolunt: quia sicut diximus, »Habemus liberum arbitrium ad bonum preuentum et adiutum gratia,« et »Habemus liberum arbitrium ad malum desertum gratia.« uigesimum quartum. De palmitibus uitis. Ita sunt in palmite uites ut uiti nichil conferant, sed inde accipiant unde uiuant, et reliqua. Quia, sicut dicit Apostolus, Gratia Dei sum id quod sum. Et ex massa perditionis, ueluti scripsimus, Deus elegit quos per gratiam ad  uitam predestinauit. uigesimum quintum. Dilectio qua diligimus Deum, prorsus donum Dei est, et reliqua. Et nos diximus: »Habemus liberum arbitrium ad bonum preuentum et adiutum gratia.« Et quod in eodem subsequitur capitulo, hoc etiam secundum fidem catholicam credimus, quod accepta per baptismum gratia, omnes baptizati, Christo auxiliante et cooperante, que ad salutem anime pertinent possint et debeant fideliter laborare, et si uoluerint adimplere, quia sicut diximus: 137 Habemus liberum arbitrium ad bonum preuentum et adiutum gratia, et quod subsequitur: Aliquos uero ad malum diuina potestate predestinatos esse, non solum non credimus; sed etiamsi sunt, qui tantum malum credere uelint, cum omni  detestatione illis anathema dicimus. Unde et supra in ratione reddita de primo capitulo iam scripsimus. Et nos etiam cum sancta synodo, et Predestinatianis, qui sicut electos ad uitam, ita et reprobos a Deo ad interitum dicunt predestinatos, cum illis qui ad malum aliquos diuina potestate predestinatos fatentur, nisi se correxerint, et ad unitatem catholice fidei, atque sancte matris Ecclesie sinum per debitam satisfactionem redierint, cum prefata synodo dicere anathema debemus. Hinc quoque quilibet, columbino oculo intendens, que proposuerunt sancti Patres nostri, et que subsecuti sumus, et non accipitrinis unguibus carpere fraternam et innoxiam simplicitatem querens, uideat que licet breuioribus  uerbis, propter minus capacium minusque studiosorum inertiam, contexuimus a reuerenda et ueneranda atque catholica prolixitate tantorum doctorum, nec in aliquo deuiauimus: cum constet quia quicunque nos uenenato dente rodere sine causa maluerit, se maleuolum, et non nos non catholicos comprobabit.

Nunc de sententiis memoratis, quas capitulorum compositor adnotauerat, uideamus. »1o In preuaricatione Ade omnes homines naturalem possibilitatem et innocentiam perdidisse, et neminem de profundo illius ruine per liberum arbitrium posse consurgere, nisi eum gratia Dei miserantis erexerit.« Nec nos negauimus in preuaricatione Ade omnes homines naturalem possibilitatem et innocentiam  perdidisse, dicentes: »Libertatem arbitrii in primo homine perdidimus.« Sic et sanctus Augustinus dixit in libro de Correptione et Gratia : »Nunc uero, inquiens, posteaquam est illa magna peccati merito amissa libertas, etiam maioribus donis adiuuanda remansit infirmitas.« Et item: »Parum sit homini per illius reparare perditam libertatem.« Quid appellauerit perditam libertatem ipse nobis exponat. Ait enim in libro Hypomnesticon : »Peccato ergo liberum arbitrium hominis possibilitatis bonum perdidit, non nomen et rationem.« Et item : »Quid etiam aliud ostendimus in oue illa perdita ex centum ouibus, nisi liberum arbitrium possibilitatis bono uitio primi hominis perdito, a  iustorum errasse consortio?« Et item: »Per uelle ergo malum recte perdidit posse bonum, qui per posse bonum potuit uincere uelle malum.« Et item: »Sed eum uelle et nolle predocuit, cui ad utrumque posse liberum donarat arbitrium, quo male utens incautius dum sponte serpenti prebet suadenti consensum Domini preterire preceptum, amisso possibilitatis bono, solum uelle potitus est uulneratus.« Et sanctus Celestinus dicit ex uerbis S. Innocentii que ad Carthaginense concilium scripserat. »Liberum, inquiens, 138 arbitrium ille perpessus, id est primus homo, dum suis inconsultius utitur bonis, cadens in preuaricationis profunda dimersus est, et nichil quemadmodum exinde surgere posset inuenit, suaque in eternum libertate deceptus.«  Et ideo scripsimus: »Libertatem arbitrii in primo homine perdidimus.« 2o Subiunxit, Quod nemo nisi per Christum libero bene utatur arbitrio. Et nos ita diximus ponentes: Quam libertatem per Christum Dominum nostrum recepimus, et habemus liberum arbitrium ad bonum preuentum et adiutum gratia. Liberum autem habemus arbitrium, quia gratia liberatum, et gratia de corrupto sanatum. Et sanctus Celestinus de uerbis Innocentii premisit: »Sua in eternum libertate homo primus deceptus huic ruine subiacuisset oppressus, nisi eum post Christi pro sua gratia releuasset aduentus.« Et sanctus Prosper in epistola ad Rufinum: »Amissa quippe naturali innocentia, homo exsul ac perditus,  ambulans sine uia, profundiores intrabat errores. Sed quesitus, et inuentus, et reportatus est, et in uia que ueritas et uita est introductus, ac dilectione in Deum, qui illum diligentem prior dilexit, agnitus est.« Et post aliquanta: »Non adempto libero arbitrio, sed liberato: quod donec sine Deo solum fuit, mortuum fuit iustitie, uixitque peccato. Ubi autem id illuminauit misericordia Christi, erutum est a regno diaboli, et factum est regnum Dei. In quo ut permanere possit, ne ea quidem facultate sufficit sibi, nisi inde accipiat perseuerantiam, unde accepit industriam.« Et item: »Nisi Christi gratia reformauerit liberum eius arbitrium agendo, spirando, auxiliando, et usque in finem preeundo seruauerit.« Et contra Gallos: »Quoniam priusquam a dominatione  diaboli per Dei gratiam liberetur, in illo profundo iacet, quin arbitrium hominis, in quod se sua libertate dimersit.« Et sanctus Augustinus: »Propter quod non restat liberandis nisi gratia liberantis.« Et hinc diximus: »Liberum autem habemus arbitrium, quia gratia liberatum, et gratia de corrupto sanatum.« 3o Deinde supposuit »Quod omnia studia, et omnia opera ac merita sanctorum ad Dei gloriam laudemque referenda sint: quia nemo aliunde ei placeat, nisi ex eo quod ipse donauerit. 4o Quod ita Deus in cordibus hominum, atque in ipso libero operetur arbitrio, ut sancta cogitatio, pium consilium, omnisque motus bone uoluntatis ex Deo sit: quia per illum aliquid boni possumus, sine quo nichil possumus.« Que nos etiam non negamus,  imo etiam confitemur dicentes: »Et habemus liberum arbitrium ad bonum preuentum et adiutum gratia.« Ad bonum enim absolute posuimus, ut ad omne bonum quidquid bonum est intelligamus. Si bonum est studium, si bonum est sanctum opus, si bonum est sanctum meritum, si bonum est quod sancte cogitamus, si bonum est pium consilium, si bonum est moueri ad quodcunque bonum, et ad quamcunque bonam uoluntatem, ad hec omnia liberum nostrum arbitrium preuentum et adiutum gratia Dei, 139 et credimus, et dicimus, et scripto firmauimus. Et hec omnia ex Deo esse credentes diximus, quando »ad bonum preuentum et adiutum Dei gratia liberum arbitrium nostrum« conscripsimus. Deum quoque in ipso libero nostro arbitrio operari sanctam  cogitationem, pium consilium, omnesque motus bone uoluntatis, professi sumus, dicentes: »Habemus liberum arbitrium preuentum,« scilicet antequam bona cogitemus, »et adiutum gratia,« ut bene cogitemus, bene operemur, in bonis perseueremus. Nec in istis duobus capitulis a catholico sensu et catholicorum uerbis in aliquo Deo gratias deuiauimus. 5o Supposuit: »Omnium studiorum, omniumque uirtutum, quibus ab initio fidei ad Deum tenditur, Deum profitemur auctorem, et non dubitamus ab ipsius gratia omnia hominis merita preueniri, per quem fit ut aliquid boni et uelle incipiamus, et facere. Quo utique auxilio et misericordia Dei non aufertur liberum arbitrium, sed liberatur, ut de tenebroso  lucidum, de prauo rectum, de languido sanum, de imprudente sit prouidum. Tanta est enim erga omnes homines bonitas Dei, ut nostra uelit esse merita que sunt ipsius dona, et pro his que largitus est eterna premia sit donaturus. Agit quippe in nobis ut quod uult, et uelimus et agamus.« Hic aliquantulum, responsione non omissa, sed intermissa, liceat nobis alloqui capitulorum istorum compositorem. uide, corrigendo te, frater, uelis nolis frater noster, quandiu dixeris uel uere uel ficte Domino Pater noster, quia scriptum est: Dicite his qui se alienant, fratres nostri uos estis , ne a te incorrecto audiat sanctus Celestinus, in illo manens cui nuda et aperta sunt omnia, et cui cogitatio hominis confitetur, unde et omnia nostra uidet, et audit, te hoc suo testimonio fuisse abusum, et  dicat tibi: »Ex ore tuo te iudico, serue nequam.« Quando legisti et scripsisti, et credenda ac tenenda atque predicanda hec in manus regias peruenire fecisti, quod dixi, et Spiritu sancto repletus ueraciter dixi: Tanta est erga omnes homines bonitas Dei, ut nostra uelit esse merita que sunt ipsius dona. Quocirca constat esse certissimum quia Deus, secundum Apostolos Paulum et Petrum, uult omnes homines saluos fieri , et Neminem uult perire . Quare dixisti illum in suprascripto capitulo quosdam predestinasse ad interitum? Ratissimum est enim quia, sicut ego dixi, et tu abusus scripsisti, tanta est erga omnes homines bonitas Dei, ut nostra uelit esse merita que sunt ipsius dona.  Unde est pro certo falsissimum quod dixisti: Deum quosdam ad interitum predestinasse, quoniam qui omnes homines uult saluos fieri et neminem perire, neminem credendus est ad perditionem predestinasse. Sicut supra apostolicam tenentes doctrinam commilitones ac comministri nostri docuisse noscuntur. Et si cum tali sententia ad illius iudicium ueneris, scias pro certo quia non claua Herculea, sed que amplius pensat apostolica ferula, talem in capite ictum accipies, ut 140 uix aut nunquam ulterius iam resurgas. De hoc capitulo satis in supradictis respondimus. Et ne dicat nos complex quilibet compositoris capituli pleniter non ad omnia respondisse, quia duo tantum ex libero arbitrio de uerbis sancti Celestini in Capitulo a nobis excerpto posuimus, quando  diximus: »Habemus liberum arbitrium, quia gratia liberatum, et gratia de corrupto sanatum,« de aliis que sanctus Celestinus posuit, superaddamus. Dixit enim: »De tenebroso lucidum, quando tenebrosum fuit, corruptum sine dubio fuit: quando lumen recepit, sanitatem accepit. De prauo rectum, quando prauum fuit, corruptum sine dubio fuit: quando recreatum gratia Dei fuit, procul dubio sanitatem recepit. De languido sanum, quando fuit languidum, fuit sine dubitatione corruptum: quando sanitatem recepit, sanatum ac per hoc sanum sine dubio fuit. Et quia aliud sit sanum, aliud sit sanatum, sicut et aliud sanabile, et aliud sanum, et aliud reparabile, aliud reparatum, Prosper in libro secunspondendi necessitatem abstulit, sed libertatem si  do de uocatione gentium demonstrat, dicens: »Non itaque omnis reparabilis reparatus, neque omnis sanabilis sanus est: quia reparabilis et sanabilis de natura est reparatum autem et sanatum esse de gratia est. Quapropter colligendum atque sciendum est, sanum quidem fuisse arbitrium liberum in primo homine eidem primo homini datum, quo libertatem et possibilitatem bonum uelle et posse habuit, et quo per malum uelle perdidit bonum posse, qui per posse bonum potuit uincere uelle malum. Post hoc autem non fuit in homine arbitrium liberum sanum, sed sanabile: illi tamen cui nichil est impossibile. Est autem in eis sanum, ab eo et per eum sanatum cuius est gratia, de peccati seruo gratia liberatum, et gratia libertate donatum, et libertati gratia redditum:  sicque in electis suis gratia Dei de corrupto sanatum, atque incolumitatis sanitate muneratum, modo in spe, in futura uita re sanum, sine ullius corruptionis interpolatione et attaminatione datum atque donandum.« Et ideo diximus: »Habemus liberum arbitrium gratia de corrupto sanatum.« Subsequitur sanctus Celestinus: »De imprudente sit prouidum.« Nec hoc exinde exceptum est quod diximus de corrupto sanatum, sicut sancti Innocentii uerbis, ut breuitatis studio que Augustinus et Prosper et sanctus Gregorius atque Ambrosius inde dicunt pretermittamus, S. Celestinus dicit: »In preuaricationis profunda dimersus huic ruine subiacuisset oppressus, nisi eum post Christi pro sua gratia releuasset aduentus. In preuaricationis quippe profunda  libero arbitrio dimersus liberum corrupit arbitrium, et ruina iacens oppressus utile sibi prouidere quid posset, nisi eum Christi gratia releuaret, sanaret, atque illuminaret, et de imprudente prouidum faceret?« Nec hinc a catholico sensu et catholicorum uerbis, gratias gratie sempiterne, uel in aliquo deuiauimus. 6o subiunxit: »Fatemur gratiam Dei et adiutorium etiam ad singulos actus dari, 141 eamque non dari secundum merita nostra, ut uera sit gratia, id est gratis data per eius misericordiam qui dixit: Miserebor cui misertus ero, et misericordiam prestabo cui misericors fuero.« Hec duo capitula, septimum et octauum, in unum copulans de synodo Palestina contra Pelagium dicta assumpsit. Forte lethargica passione oppressus,  aut Silenico cantharo debriatus, memoria mortua ignorauit, quia in tertio et quarto Capitulo beati Celestini illa iam scripserit, a quibus nos non discordasse monstrauimus. 7o »Fatemur esse liberum arbitrium, etiamsi diuino indigeat adiutorio.« Et hoc capitulum, in Synodo Palestina decimum, interponere procurauit, de quo nos fassi sumus, quia »habemus liberum arbitrium ad bonum preuentum et adiutum gratia, et habemus liberum arbitrium, quia gratia liberatum, et gratia de corrupto sanatum.« Ad hec autem, et ad illa que subiungit, gratis respondemus quia iam inde respondimus: sed adhuc respondere non detrectamus, quia scriptum est: Quod supererogaueris, ego cùm rediero reddam tibi. Sanctus enim Celestinus nobis ex his reuellemus  nullatenus interdicit. Ut ergo inquiens pleniùs qui in aliquo dubitant instruantur, constitutiones sanctorum Patrum compendioso monstramus indiculo: quo si quis non nimium est contensiosus agnoscat, omnium disputationum connexionem ex hac subditarum auctoritatum breuitate pendere, nullamque sibi contradictionis superesse rationem, si cum catholicis credat et dicat, uidelicet que illius dictis supra condiximus. Sed quoniam forte istorum capitulorum compositor nimis contensiosus est, et nec cum catholicis credit et dicit quod crediderunt et dixerunt catholici, et esse mauult Aristodemus apostoli Ioannis contradictor contrarius, quam apostoli Ioannis et apostolici Celestini discipulus, accipiat tunicam nostram, Patrum scilicet labore contextam,  id est uestem fidelem, qua ipse gratia Dei possit resuscitari ad fidem, ut uel sic indignationem animi eius contra nos, qui fideles sumus, auferre possimus. Unde adhuc illi de duobus sequentibus capitulis respondebimus. 8o »Arbitrium uoluntatis in primo homine infirmatum, nisi per gratiam baptismi, non potest reparari.« Et hoc ex tertio decimo capitulo Arausice synodi assumpsit, de quo nos diximus, quia »libertatem arbitrii,« id est possibilitatem libere uoluntatis arbitrii, »per Christum Dominum nostrum recepimus. Et habemus liberum arbitrium quia gratia liberatum,« sicut scriptum est: Tunc uere liberi eritis, cum uos Filius liberauerit , quodque tunc fit, cum eodem spiritu sumus renati, quo idem Christus redemptor  et saluator noster ex immaculata uirginis carne pro nobis est natus. 9o »Arbitrium uoluntatis tunc est uere liberum, cum uitiis peccatisque non seruit. Tale datum est a Deo utique homini primo, quod amissum nisi a quo potuit dari non potuit reddi. Unde ueritas dicit: Si uos Filius liberauerit, uere liberi eritis,« 142 sicut in precedentibus duo capitula ex synodo Palestina coniunctim posuit, et superflue interseruit, quasi non sufficeret quod apostolica sedes ad sufficientiam edidit: ita nunc capitulum tertium decimum Arausice synodi in duo diuisit, et aliter quam ipsa protulerit isdem secando composuit. Hoc siquidem capitulum Arausica synodus de libro Sententiarum Prosperi, capitulo 150 partim assumpsit, et dixit: »Arbitrium uoluntatis in primo homine infirmatum,  nisi per gratiam baptismi non potest reparari; quod amissum, nisi à quo potuit dari, non potest reddi. Unde ueritas ipsa dicit: Si uos Filius liberauerit, tunc uere liberi eritis.«  Iste autem, sicut premisimus, octauum capitulum erexit de medietate istius synodalis capituli scribens: »Arbitrium uoluntatis in primo homine infirmatum, nisi per gratiam baptismi, non potest reparari.« Et nonum de sententia Prosperi, qua ex uerbis sancti Augustini dicit: »Arbitrium uoluntatis tunc est uere liberum cum uitiis non seruit. Tale datum est a Deo homini primo. Quod amissum, nisi a quo potuit dari, non potest reddi. Unde ueritas dicit: Si uos Filius liberauerit, tunc uere liberi eritis.« Ceterum sancta  synodus et catholice et sufficientissime texens et ordinans tenendum capitulum nobis suis posteris commendauit. A cuius consensu, uerum nec a sententia Prosperi, nostra conscriptio, sicut supra ostendimus, in aliquo deuiauit. Sed et si quacunque necessitate capitulorum istorum compositor sensum istius capituli eliquasset, non ab re esset quod egerat. Nunc autem, manente uerbis et sensu in sua incolumitate capitulo, minus necessario illud diuisit ac compilauit. Bene siquidem sanctus nouerat Cesarius, qui ex delegatione apostolice sedis huic synodo presedit Arausice, quid sanctus Augustinus de libero arbitrio homini primo dato in libro de Correptione et Gratia dixerat, quemque in libris de Predestinatione sanctorum, et de Bono perseuerantie,  ad predecessorem suum Hilarium scriptis commemorat, quem etiam librum compar et socius illius sanctus Prosper se habuisse non tacet in epistola ad Augustinum, dicens: »Librum de Correptione et Gratia plenum diuine auctoritatis emitteres. Quo in notitiam nostram insperata opportunitate delato,« et reliqua. Et credendum est quia sanctus Prosper Hilario eumdem librum, quem se habere dixit, coniuncto et familiari suo non negauerit. Unde et beatus Cesarius, que hinc sanctus Augustinus dixerat, succedens in ordine suo sancto Hilario non ignorauit. Ait enim sanctus Augustinus in prefato libro : »Fit quippe in nobis per hanc Dei gratiam in bono recipiendo, et perseueranter tenendo, non solum posse quod uolumus, uerum etiam  uelle quod possumus. Quod non fuit in homine primo: unum enim horum in illo fuit, alterum non fuit. Namque ut reciperet bonum gratia non egebat, quia nondum perdiderat: ut autem in eo permaneret, egebat adiutorio gratie, sine quo id omnino non posset. Et 143 acceperat posse si uellet, quod ut nollet de libero descendit arbitrio: quod tunc ita liberum erat, ut bene uelle posset et male. Quid erit autem liberius libero arbitrio, quando non poterit seruire peccato? que futura erat et homini, sicut facta est et angelis sanctis, merces meriti. Nunc autem, per peccatum perdito bono merito, in his qui liberantur factum est donum gratie, que merces meriti futura erat.« Et post pauca: »Nunquid dicturi sumus, Non potuit peccare qui tale habebat liberum arbitrium?  aut non potuit mori cui dictum est, si peccaueris morte morieris? aut non potuit bonum deserere, cum hoc peccando deseruerit, et ideo mortuus sit?« Et item : »Sed deseruit et desertus est. Tale quippe erat adiutorium quod desereret cum uellet, et in quo permaneret si uellet, non quo fieret ut uellet. Hec est prima gratia, que data est primo Adam: sed hec potentior est in secundo Adam. Prima est, qua fit ut habeat homo iustitiam si uelit: secunda ergo plus potest, qua etiam fit ut uelit, et tantum uelit tantoque ardore diligat, ut carnis uoluntatem contraria concupiscentem uoluntate spiritus uincat.« Et item sanctus Augustinus in eodem libro de Correptione et Gratia :  »Quid ergo Adam non habuit Dei gratiam? Imo uero habuit magnam, sed disparem. Ille in bonis erat que bonitate sui conditoris acceperat. Neque enim ea bona, et ille suis meritis comparauerat, in quibus prorsus nullum patiebatur malum. Sancti uero in hac uita, ad quos pertinet liberationis hec gratia, in malis sunt, ex quibus clamant ad Dominum: Libera nos a malo . Ille in illis bonis Christi morte non eguit: istos a reatu et hereditario et proprio illius Agni sanguis absoluit. Ille non opus habebat eo adiutorio. Quod implorant isti cum dicunt: uideo aliam legem in membris meis repugnantem legi mentis mee, et captiuantem me in lege peccati que est in membris meis. Infelix ego homo, quis me liberabit de corpore mortis huius? Gratia Dei per  Iesum Christum Dominum nostrum . Quoniam in eis caro concupiscit aduersus spiritum, et spiritus aduersus carnem, atque in tali certamine laborantes ac periclitantes dari sibi pugnandi uincendique uirtutem per Christi gratiam poscunt. Ille uero, nulla tali rixa a seipso aduersus seipsum tentatus atque turbatus, in illo beatitudinis loco sua secum pace fruebatur. Proinde etsi non interim letiore, nunc uero tamen potentiore gratia indigent isti. Et que potentior, quam Dei unigenitus Filius, equalis Patri et ceternus, pro eis homo factus, et si sine suo ullo uel originali uel proprio peccato, ab hominibus peccatoribus crucifixus? Qui quamuis tertia die resurrexit nunquam moriturus ulterius, pertulit tamen pro mortalibus mortem qui mortuis  prestitit uitam, ut redempti eius sanguine, tanto ac tali pignore accepto dicerent: Si Deus pro nobis, quis contra nos? qui proprio Filio non pepercit, sed pro nobis omnibus tradidit illum, quomodo non cum illo omnia nobis donauit?  Per hunc mediatorem Deus ostendit eos quos eius 144 sanguine redemit facere se ex malis deinceps in eternum bonos, quem sic suscepit, ut nunquam esset malus, nec ex malo factus semper esset bonus. Istam gratiam non habuit homo primus, qua nunquam uellet esse malus: sed sane habuit, in qua si permanere uellet, nunquam malus esset. »Et item beatus Augustinus: »Prima libertas uoluntatis erat, posse non peccare: nouissima erit multo maior, non posse peccare: que futura erat et homini, sicut  facta est et angelis sanctis, merces meriti.«



CAPUT XXIII. Sequitur redargutio ipsius compilatoris, ex beati Augustini et ceterorum doctorum uerbis.

His sancti Augustini uerbis manifestissime claret, rationalibius sanctam synodum composuisse capitulum, quam istum diuisisse. Quia quod synodus dixit: »Arbitrium uoluntatis in primo homine infirmatum, nisi per gratiam baptismi non potest reparari, quod amissum nisi a quo potuit dari, non potest reddi,« totum continet quidquid ad sciendum atque credendum nobis exinde est necessarium.  Manifestatur enim in eo, quod arbitrium uoluntatis sanum primo homini fuerat datum, et in illo infirmatum, et quod amissum non potest reparari nisi per gratiam baptismi, quo renascuntur fideles eodem spiritu, quo et conditor et reparator noster est natus, idemque uoluntatis arbitrium ab ipso fidelibus redditur, quo primo homini fuerat datum. Plena uero sanitas atque perfecta libertas nunc fidelibus redditur in spe, in futuro, cum nouissime inimica destructa fuerit mors, in re, sicut scriptum est, spe salui facti sumus. Nam quandiu hic mortaliter uiuimus, cum morte confligimus, ubi corpus quod corrumpitur aggrauat animam, et deprimit terrena inhabitatio sensum multa cogitantem. Ubi caro concupiscit aduersus spiritum, spiritus aduersus carnem,  ut non quecunque uolumus illa faciamus. Ubi interdum habemus deserentes, ideoque gratia iuste deserti, liberum arbitrium iustitie liberum peccati seruum, sicut demonstrat Apostolus dicens: Cum enim serui essetis peccati, liberi fuistis iustitie. Quem ergo fructum habuistis tunc in his, in quibus nunc erubescitis?  Nam finis illorum mors est. Interdum autem habemus, gratia preuenti et adiuti, liberum arbitrium, peccati liberum, iustitie seruum, sicut iterum idem demonstrat Apostolus dicens: Nunc uero liberati a peccato, serui autem facti Deo, habetis fructum uestrum in sanctificationem, finem uero uitam eternam . Cum autem mortale hoc induerit immortalitatem, et corruptiuum hoc induerit incorruptionem, et uenerit quod perfectum  est, et euacuabitur quod ex parte est, habebimus tunc perfecte arbitrium libere uoluntatis, scilicet 145 nolle peccare, non posse peccare, non posse mori, non posse bonum deserere. Et in his omnibus adherente nobis misericordia Saluatoris nostri, ut beatus Augustinus dicit, in sepe memorato libro de Correptione et Gratia, de predestinatis: quia siue cum conuertuntur, siue cum preliantur, siue cum coronantur. Nam et tunc illis Dei misericordiam necessariam sancta Scriptura testatur, ubi sanctus de Domino Deo dicit anime sue, Qui coronat te in miseratione et misericordia . Hoc liberum arbitrium homo primus habuisset, si in eo libero arbitrio quod habuit sicut potuerat usus fuisset, sicut premisimus de uerbis sancti Augustini :  »Quid erat, inquit, liberius libero arbitrio, quando non potuerit seruire peccato, que futura erat et homini, sicut facta est et angelis sanctis, merces meriti?« Sed cuicunque placet, benigno animo conferat capitulum sancta Arausice synodi cum capitulo a nobis ad sensum excerpto, quia librum pre manibus tunc non habuimus, quando hoc capitulum de sensibus orthodoxorum dictare coacti sumus, et uideat si in aliquo illud dictantes a catholica fide et expositione synodi discordauimus. Synodus dicit: »Arbitrium uoluntatis in primo homine infirmatum nisi per gratiam baptismi non potest reparari, quod amissum nisi a quo potuit dari non potest reddi. Unde ueritas ipsa dicit: Si uos Filius liberauerit, tunc  uere liberi eritis. »Et nos diximus, Libertatem arbitrii in primo homine perdidimus, quam per Christum Dominum nostrum recepimus. Et habemus liberum arbitrium ad bonum preuentum et adiutum gratia: et habemus liberum arbitrium ad malum desertum gratia. Liberum autem habemus arbitrium, quia gratia liberatum et gratia de corrupto sanatum.

His ita redditis contra reprehensorem huius a nobis excerpti capituli, quasi ex latere breuiter memorari delegimus, quia peruenit ad nos, quoniam isti nebulones, qui in totum adhuc sicut praue sentiunt proferre in publicum non presumunt, librum aduersum nos occulte conscribunt, quem ad nostram notitiam peruenire, et ad lectionem nostram aduersus quos scribunt detractant perducere. In quo, sicut  nobis retulit qui eumdem nobis transcriptum perferre satagens, in turbine tumultuoso, qui nuper huic regno accidit, cum aliis suis perdidit, emuli nostri dicunt nos dicere, scribere et predicare, quia liberum arbitrium funditus in homine primo peccante sit perditum. Unde breuiter adnotare decreuimus, quid de libero arbitrio sentiamus: ut qui forte fatuitatem illorum attigerit, que sale catholice sapientie condita mens nostra sentiat hic sine difficultate reperiat. Primus namque homo cum liberio arbitrio ita immortalis est conditus, ut posset non peccare si uellet, et posset peccare si uellet: non moreretur si non peccaret, moreretur autem si peccaret: non peccaret uero si non uellet. Et si arbitrio libero ita persisteret, ut peccare non uellet, acciperet illam meriti magni  permansionem, 146 ut peccare non posset nec uellet, sicut acceperunt in munere angeli sancti, que merces meriti erat futura et homini. Hec est primi hominis arbitrii liberi magna et prima libertas, qua libertate uoluntate peccauit, et mortem sibi a Deo predictam, ne illam peccando incurreret, uoluntate peccando incurrit: et per malum uelle perdidit bonum posse, qui per posse bonum potuit uincere uelle malum. Et sicut homo ita, ut diximus, immortalis conditus fuit, quia Deus esse uoluit, perdidit quod immortalis, et remansit quod homo fuit: ita post casum habuit arbitrium liberum, iustitie liberum peccati seruum, per se sufficiens sibi ad malum, languidum autem atque inualidum ad omne bonum, antequam per Christi aduentum spiritu Dei agente  sit rectum, et fidei gratia illuminatum, quod sua libertate erat prauum ac tenebrosum. Quod non inde recepit unde perdidit: sed ab illo recepit quod habeat, a quo quod amisit acceperat. Quoniam post casum primi hominis noluit Deus nisi ad suam gratiam pertinere, ut homo accedat ad eum, et homo non recedat ab eo, sicut scriptum est: Fiat manus tua super uirum dextere tue, et super filium hominis quem confirmasti tibi, et non discedimus a te . Iste est secundus Adam, per quem accedimus ad Deum, et in quo non discedimus a Deo. In primo namque Adam discessimus a Deo, in quo perdita est libertate arbitrii maxima illa libertas, et non remansit nisi sola infirmitas. Quapropter non  restat liberandis nisi gratia liberantis. Quam arbitrii libertatem recepimus, ut non solum bene uelimus et bene possimus: uerum ut a bono discedere non uelimus, et in bono preseuerare possimus, non abolente sed adolente gratia arbitrium liberum gratia liberatum, gratia de corrupto sanatum. Hec est secunda gratia, et arbitrii liberi gratia Dei recuperata libertas. Cum autem in electis penitus nouissima inimica destructa fuerit mors, et mortale hoc induerit immortalitatem, et corruptiuum hoc induerit incorruptionem, profuturam scilicet ad honorem uite, non ad diuturnitatem supplicii: quia et peccatores induent incorruptionem ad diuturnitatem supplicii, non ad honorem uite. Quos ignis qui non exstinguetur cum susceperit, non exstinguet et  perimet, sed pene sue semper integros conseruabit. Tucn eiusdem conditoris et reparatoris, atque coronatoris nostri gratia, qui coronat nos in misericordia et miserationibus, si cum electis resurgentes immutari meruerimus, omnes quidem resurgemus, sed non omnes immutabimur, accipiemus perfectam et illam maximam libertatem, ut nec peccare, neque ab eternitate desistere possimus, neque uelimus: quam acceperunt in munere angeli sancti; que erat arbitrii liberi merces meriti, sine interpositione mortis, si non peccasset, et homini. Hanc arbitrii libertatem primus homo non habuit, quia ne ad hanc ut poterat perueniret, libertate arbitrii quam acceperat inconsultius utens, in iter leuum deflexit, desertus 147 Dei gratia, quem prior ipse deseruit.  Sed quia non in eternum proiiciet, aut obliuiscetur misereri Deus, dabitur hec gratia homini in futuro, cum fuerit sicut angeli sancti in celo, nunc in spe saluus factus in seculo, tunc in re saluandus in secula seculorum. Amen.



CAPUT XXIu. Reddenda ratio incipit de capitulo tertio a nobis excerpto, quod compilator capitulorum nobis a regia sublimitate datorum acerrime reprehendit, cum his que Predestinatiani exinde ad suam dicunt confirmandam sententiam, et qualiter catholici eorum praue dictis ex Scripturarum sententiis contradicant.

Explicitis prout Dominus dedit duobus capitulis, et reddita ratione contra cribratores, sed non consumptores  eorum, nunc tertium adeamus capitulum cum omni fiducia, non de nobis presumentes, sed de illo confidentes qui dixit: Ego dabo uobis os et sapientiam, cui non poterunt resistere et contradicere omnes aduersarii uestri , credentes certissime et nichil hesitantes in fide, quia qui cepit ipse perficiet: ipsi gloria, uirtus, et imperium in secula sempiterna. De hoc capitulo, sicut sanctus Prosper demonstrat, ex obiectione Gallorum et uincentianorum, et ex responsionibus quibus ex delegatione sedis apostolice eorum ipsorumque similium commenta dissoluit, ueteres Predestinatiani dixerunt. Ait enim obiectio octaua Gallorum: Quod non omnes homines uelit Deus saluos fieri, sed certum  numerum predestinatorum. Et item obiectio secunda uincentianorum: Quia Deus nolit omnes saluare, etiamsi omnes saluari uelint. Et Gothescalcus modernus Predestinatianus in libro ad Rabanum archiepiscopum Moguntinum: »Omnes, inquit, quos uult Deus saluos fieri, sine dubitatione saluantur: nec possunt saluari, nisi quos Deus uult saluos fieri. Nec est quisquam quem Deus saluari uelit et non saluetur. Quia Deus noster omnia quecunque uoluit fecit. Ipsi omnes itaque salui fiunt quos omnes uult saluos fieri.« Et domnus Prudentius in epistola ad archiepiscopum suum Wenilonem, de ordinando Aenea Parisiorum episcopo, quarto capitulo ita dicit: »Ut credat atque confiteatur, Deum omnipotentem omnes quoscunque uult saluare, et neminem  posse saluari ullatenus, nisi quem ipse saluauerit. Omnes autem saluari quoscunque ipse saluare uoluerit: ac per hoc quicunque non saluantur, penitus non esse uoluntatis illius ut saluentur, dicente Propheta: Omnia quecunque uoluit Dominus fecit in celo et in terra, in mari et in omnibus abyssis« . Quos mendacii redarguit, et praue sanctam tradere Scripturam Leo in tomo ad Flauianum breuiter demonstrat dicens : »Opus fuit secreti, 148 inquit, dispensatione consilii, ut incommutabilis Deus, cuius uoluntas non potest sua benignitate priuari, primam erga nos pietatis sue dispositionem sacramento occultiore compleret, et homo diabolice iniquitatis uersutia actus in culpam, contra Dei propositum non periret. Ingreditur  ergo hec mundi infima Filius Dei.« Hinc compositor istorum capitulorum, que nobis ut eis respondeamus dedistis, expressius nichil dixit, ut putamus, quia percepit se posuisse de uerbis sancti Celestini, que in capitulo quarto scripserat, ubi dicit: Tanta enim est erga omnes homines bonitas Dei, ut nostra uelit esse merita que sunt ipsius dona. Nos autem, et contra priscos et contra modernos Predestinatianos, de uerbis Prosperi, et ipsius aliorumque catholicorum doctorum sensibus, capitulum istud excerpsimus, dicentes: Deus omnipotens omnes homines sine exceptione uult saluos fieri, licet non omnes saluentur. Quod autem quidam saluantur, saluantis est donum; quod autem quidam pereunt, pereuntium est meritum.

 Primo satisfaciamus lectoribus, quoniam ideo apostoli et Prosperi uerbis sine exceptione interposuimus, quia Gothescalcus nouorum Predestinatianorum primicerius in prefato suo libello ad Rabanum scripserat: Omnes et omnes debere intelligi, id est omnes qui saluantur, de quibus dicit Apostolus: Qui uult omnes homines saluos fieri , et omnes qui non saluantur, quos non uult Deus saluari. Sicque hac interpretatione peruersa et apostolica uerba et Prosperi apud auditores suos peruertebat sententias. Unde necesse est nobis, ex orthodoxorum scriptis ostendere, si catholice fidei capitulum istud a nobis excerptum ualeat conuenire. Consulentes ante omnia sicut et prima est in toto orbe  omnium Ecclesiarum mater, sanctam catholicam et apostolicam Romanam Ecclesiam: quoniam priuilegium quod Hierusalem, honorabilis secundum sacros Nicenos canones, que olim dicta est ciuitas iustitie, et mater ciuitatum, propter infidelitatem et negationem Filii Dei perdidit, dicens eum filium Ioseph et filium fabri, et ad eum: Tu homo cum sis facis te ipsum Deum, et demonium habes; et de eo: Non habemus regem nisi Cesarem, et secundum legem debet mori, quia Filium Dei se fecit, hec confessione beati Petri promeruit dicentis: Tu es Christus filius Dei uiui , et contestatione Pauli obtinuit affirmantis, quia Christus iehsu factus est obediens Patri usque ad mortem, mortem autem crucis: propter quod et Deus illum exaltauit, et donauit illi  nomen, quod est super omne nomen, ut in nomine Iesu omne genu flectatur celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris . Propterea sicut quondam de Hierusalem dictum est per Prophetam: Gloriosa dicta sunt de te, ciuitas Dei mater. Sion dicet homo, et homo natus est in ea, et ipse fundauit eam Altissimus : ita a Prophetarum Domino ista glorificata est magni Petri principis apostolorum presentia, cui 149 a uero Dei Filio et uere hominis filio, ex duabus et in duabus naturis atque substantiis seu operationibus, diuina scilicet et humana, in unitate persone, non in unitate substantie, subsistente uno Iesu Christo, toto in suis, que equaliter et indiuise habet cum  Patre et Spiritu sancto, cum quibus una illi est ceterna et indiuisa substantia, toto in nostris, in quibus nostri est generis, id est anima rationali, et sine ullo peccati contagio carne humana, de uirginis matris carne immaculata Spiritu sancto fecundata, que ab initio in nobis Creator condidit, et que reparanda suscepit, tunc carne adhuc passibili et mortali, nunc autem deuicta morte clarificata passionis uictoria, atque in Dei Patris gloria permanente, et seculum iudicaturo, ac sine fine regnante, dictum est: Tu es Petrus et super hanc petram edificabo Ecclesiam meam . Et sicut illa quondam Hierusalem ciuitas sancti minuta est angelorum custodia, usque dum propter incredulitatem et duritiam cordis sui audiuit ab eis:  Transeamus ab his sedibus, et a Saluatore suo, si uoluisset: Ecce relinquetur uobis domus uestra deserta; ita et ista illustrata permanet et protecta orationibus gentium magistri dicentis: Testis est enim mihi Deus, cui seruio in spiritu meo in Euangelio Filii eius, quod sine intermissione memoriam uestri facio in orationibus meis . Que non ab homine, neque per hominem, sed per Dominum Iesum Christum, sicut Petrus et Paulus apostolatum, ita et hec sancta sedes omnium ciuitatum meruit principatum. ueluti sanctus Anacletus, tertius a beato Petro Romane sedis episcopus, et ab ipso apostolorum principe presbyter ordinatus, in epistola sua dicit : »Alie,  inquit, prime ciuitates, quas uobis conscriptas in quodam tomo mittimus, a sanctis apostolis, et a beato Clemente, siue a nobis, primates predicatores acceperunt: hec uero sancta Romana et apostolica Ecclesia, non ab apostolis, sed ab ipso Domino saluatore nostro primatum obtinuit, sicut ipse beato Petro Apostolo dixit: Tu es Petrus, et super hanc petram edificabo Ecclesiam meam, et porte inferi non preualebunt aduersus eam; et: Tibi dabo claues regni celorum, et quecunque ligaueris super terram, erunt ligata et in celo, et quecunque solueris super terram, erunt soluta et in celo . Adhibita est etiam societas in eadem Romana urbe beatissimi Apostoli Pauli, uasis electionis, qui uno die unoque tempore gloriosa morte cum Petro sub principe  Nerone agonizans coronatus est, et ambo sanctam Romanam Ecclesiam consecrauerunt, aliisque urbibus in uniuerso mundo eam sua presentia atque uenerando triumpho pretulerunt.« Et sanctus Innocentius ad Decentium Eugubinum scribit episcopum dicens : »Quis enim nesciat, aut non aduertat, id quod a principe apostolorum Petro Romane Ecclesie traditum est, ac nunc usque custoditur, ab omnibus debere seruari, nec superduci aut introduci aliquid, quod aut auctoritatem non habeat, aut aliunde accipere uideatur exemplum? Presertim cum sit manifestum, 150 in omnem Italiam, Gallias, Hispanias, Africam, atque Siciliam, insulasque interiacentes, nullum instituisse Ecclesias, nisi eos quos uenerabilis Petrus,  aut eius successores, constituerint sacerdotes. Aut legant si in his prouinciis alius apostolorum aut legitur aut inuenitur docuisse. Qui si non legunt, quia nusquam inueniunt, oportet eos hoc sequi quod Ecclesia Romana custodit, a qua eos principium accepisse non dubium est, ne dum peregrinis assertionibus student, caput institutionum uideantur amittere.« Cum hec ita se habeant, et sanctus Celestinus papa, cuius tempore primum hec exorta est heresis, dicat in Decretali epistola sua  ad uenerium et ceteros Gallicanos episcopos , quid inde credere, tenere et predicare catholice debeamus: »Obsecrationum, inquiens, sacerdotalium sacramenta respiciamus, que ab apostolis tradita, in toto mundo atque in  omni catholica Ecclesia uniformiter celebrantur, ut legem credendi lex statuat supplicandi.« Que sit autem lex supplicandi, et ipse in eodem capitulo explicat, et Ecclesia quasi specialiter in die crucifixionis Domini nostri Iesu Christi, ostendens pro quibus sit crucifixus, quosque uult saluos fieri, supplicando, et congemiscendo demonstrat, orans pro omnibus hominibus, et singillatim atque distincte pro omnibus ordinibus, pro omnibus gradibus, pro omnibus dignitatibus, pro schismaticis et hereticis, pro Iudeis atque paganis, ut nemo credatur exceptus, agens apud diuinam clementiam totius humani generis causam. Unde et ad locum dicit: Deus qui saluos omnes, et neminem uis perire, licet quidam  iniquitate et obduratione propria percant. ueritas est enim que dixit: uiuo ego, dicit Dominus Deus. Nolo mortem impii, sed ut reuertatur impius a uia sua et uiuat. Conuertimini a uiis uestris pessimis, et quare moriemini, domus Isrel. Nunquid uolens cupio mortem iniqui? dicit Dominus Deus . Dominus iurat, ne quis criminum mole desperet, quia non uult mortem impii, sed ut reuertatur a uia sua et uiuat, et Predestinatiani periurant, quia qui non saluantur penitus non esse uoluntatis Domini ut saluentur. Et item Dominus in Euangelio dicit: Dico uobis, gaudium est coram angelis Dei in celo super uno peccatore penitentiam agente . Et si super uno penitente gaudent angeli, non multo magis, si omnes penitentiam  egerint et crediderint, angeli sancti gaudebunt, qui in illo uident unde gaudeant? De illius scilicet gaudio, a quo sempiternum gaudium acceperunt. Legem ergo credendi, ut sanctus Celestinus iubet, lex nobis statuat supplicandi: ut quoniam ab omni Ecclesia catholica Deo supplicatur pro omnibus, credamus Deum omnes homines uelle saluos fieri, licet non omnes saluentur, et quod quidam saluantur, saluantis sit donum; quod autem quidam pereunt, sit pereuntium meritum.

Piis, deuotis, atque catholicis hoc potest et hoc debet sufficere, quod omnium Ecclesiarum mater sancta catholica atque Apostolica 151 docet Romana Ecclesia. Ipsa enim ut mater nos Christo genuit, nos religione nutriuit, nos doctrina instruxit:  nos sicut in sancto Petro a Christo firma petra accepit, doctores instituit, et catholico lacte nutritos, et ad uirum perfectum perductos, ad docendum alios informauit, per Paulum dicens, quia Christus iehsu uenit in hunc mundum peccatores saluos facere . Dicant Predestinatiani, quem non esse peccatorem possint excipere, illo excepto qui sine peccato et alieno et proprio uenit querere et saluare quod perierat. Dicant qui non periit, cum idem dicat Apostolus, ex uno omnes esse in condemnationem . Si omnes periuimus, omnes querere uenit: si omnes querere uenit, omnes saluari uoluit. Et item scriptum est: Inuidia diaboli mors introiuit in orbem terrarum . Et Ioannes apostolus: In hoc apparuit, inquit, Filius Dei, ut  dissoluat opera diaboli . Unde Beda: »Omnes peccatores ex diabolo nati sunt in quantum peccatores. Ideo enim uenit Christus homo ut solueret peccata hominum. Quocirca si ideo uenit, peccatores saluos facere uenit: et quia omnes secundum Apostolum peccatores erant, sicut dixit per peccatum mors, et ita in omnes homines pertransiuit in quo omnes peccauerunt , qui uenit querere quod perierat, omnes querere uenit, omnes saluos fieri uoluit, dicente iterum Paulo per quem ipse locutus est Christus: Qui uult omnes homines saluos fieri ; et Petro: Qui neminem uult perire, sed omnes ad penitentiam conuerti .

 Cur ergo non omnes saluantur, ipsa ueritas per Ioannem euangelistam respondeat. Hoc est autem, inquit, iudicium, quia lux uenit in mundum, et dilexerunt homines tenebras magis quam lucem. Erant enim eorum mala opera . Unde sanctus Augustinus dicit : »Quomodo quidam bonum opus fecerunt, ut uenirent ad lucem, id est ad Christum, et quomodo quidam dilexerunt tenebras? Si omnes peccatores inuenit, et omnes a peccato sanat, et serpens ille, in quo figurata est mors Domini, eos sanat qui morsi fuerant, et propter morsus serpentis erectus est serpens, id est mors Domini propter mortales homines quos inuenit iniustos, quomodo intelligitur: Hoc est iudicium, quoniam lux uenit in mundum, et dilexerunt homines  magis tenebras quam lucem. Erant enim mala opera eorum? Quid est hoc? Quorum enim erant mala opera? Nonne uenisti ut iustifices impios? Sed dilexerunt, inquit, magis tenebras quam lucem. Ibi posuit uim. Multi enim dilexerunt peccata sua. Quia qui confitetur peccata sua, et accusat peccata sua, iam cum Deo facit. Accusat Deus peccata tua, si et tu accusas, coniungeris Deo. Quasi due res sunt, homo et peccator: quod audis homo, Deus fecit: quod audis peccator, ipse homo fecit. Dele quod fecisti, ut Deus saluet quod fecit. Oportet ut oderis in te opus tuum, et ames in te opus Dei. Cum autem ceperit tibi displicere quod fecisti, inde incipiunt bona opera tua, quia accusas mala opera tua. Initium bonorum operum confessio est operum malorum.  Facis ueritatem, 152 et uenis ad lucem. Quid est facis ueritatem? Non te palpas, non tibi blandiris, non te adulas, non dicis Iustus sum, cum sis iniquus, et incipis facere ueritatem. uenis autem ad lucem, ut manifestentur opera tua, quia in Deo facta sunt: quia et hoc ipsum quod tibi displicuit peccatum tuum, non tibi displiceret, nisi Deus tibi luceret, et eius ueritas tibi ostenderetur.«

At si quis de Predestinatianis hec legerit, forte sub suo sensu dicet quod dixerunt quidam in illo tempore. Qui aperuit oculos ceci nati, nunquid non poterat facere ut iste non moreretur? et Predestinatianus: Sicut isti illuxit Deus, quem saluum fieri uoluit, sic et isti illuxisset ut saluaretur, si illum saluum fieri uoluisset. Omnipotens est enim Deus,  ut et in symbolo catholica confitetur Ecclesia, qui omnia quecunque uoluit fecit. Respondeat Euangelista Marcus: Et non poterat ibi uirtutem ullam facere, nisi paucos infirmos impositis manibus curauit. Et mirabatur propter incredulitatem illorum . Hinc Beda  in Euangelio Luce: »Amabat itaque ciues, sed ipsi se caritate patria suo liuore priuabant.« Et Dominus dicenti sibi: Si quid potes, adiuua nos misertus nostri , respondit: Si potes credere, omnia possibilia credenti. Et sanctus Gregorius homilia 31: »Hanc uidelicet incuruatam mulierem cum uidisset iehsu uocauit ad se,« et reliqua. »uocat, inquit sanctus Gregorius, sed non erigit: quandoquidem per eius gratiam illuminamur,  sed exigentibus nostris meritis adiuuari non possumus.« Ab Omnipotente uidelicet, de quo et Paulus dicit: Si negamus, et ille negabit nos: si non credimus, ille fidelis permanet. Negare se ipsum non potest . Que impotentia, ut Augustinus demonstrat, maxime ad omnipotentiam pertinet. Fidelis enim permanet, negare seipsum non potest. Unde idem doctor eximius in Sermone de symbolo ad Neophytos ita dicit: »Omnipotens ex nichilo primitus cuncta fecit, cum quibus fecit pariter unde fecit. Materies itaque celi et terre, sicut hec in principio sunt creata, simul cum ipsis est creata. Nec fuit unde fierent que Deus in principio fecit, et tamen facta sunt que Omnipotens fecit, que facta composuit, impleuit,  ornauit. Si enim que in principio fecit ex nichilo utique fecit, etiam ex his que fecit quidquid uoluerit facere potens est, quia omnipotens est. Nec ideo credant iniqui Deum non esse omnipotentem, quia multa contra eius faciunt uoluntatem, quia et cum faciunt quod non uult, hoc eis faciet quod ipse uult. Nullo modo igitur omnipotentis uel mutant uel superant uoluntatem: siue homo iuste damnetur, siue misericorditer liberetur, uoluntas Omnipotentis impletur. Quod ergo non uult Omnipotens hoc solum non potest. Utitur ergo malis, non secundum eorum prauam, sed secundum suam rectam uoluntatem. Nam sicut mali natura sua bona, hoc est bono eius opere, male utuntur: sic ipse bonus etiam eorum malis operibus bene utitur,  ne Omnipotentis uoluntas aliqua ex parte uincatur. 153 Si enim non haberet quod bonus de malis iuste ac bene faceret, nullo modo eos uel nasci uel uiuere sineret. Quos malos ipse non fecit, quia homines fecit: quia non peccata, que sunt contra naturam, sed naturas ipsas creauit. Malos tamen eos futuros prescius ignorare non potuit. Sed sicut nouerat que ipsi essent mala facturi, sic etiam nouerat que bona de illis esset facturus.« Et post paululum: »Sed quoniam dixi hoc solum. Omnipotentem non posse quod non uult, ne quis me temere dixisse arbitretur aliquid Omnipotentem non posse, hoc et beatus Apostolus dixit: Si non credimus, ille fidelis permanet, negare seipsum non potest. Non enim potest iustitia uelle facere quod iniustum est, aut  sapientia uelle quod stultum est, aut ueritas uelle quod falsum est. Unde admonemur Deum omnipotentem non hoc solum quod ait Apostolus, negare seipsum non potest, sed multa non posse. Ecce et ego dico, et eius ueritate dicere audeo quod negare non audeo. Deus omnipotens non potest mori, non potest mutari, non potest falli, non potest miser fieri, non potest uinci. Hec atque huiusmodi absit ut possit Omnipotens. Ac per hoc non solum ostendit ueritas omnipotentem esse quod ista non possit, sed etiam cogit ueritas omnipotentem non esse qui hec possit. uolens est enim Deus quidquid est. Aeternus ergo, et incommutabilis, et uerax, et beatus, et insuperabilis uolens est. Si ergo potest esse quod non  uult, omnipotens non est. Est autem omnipotens, ergo quidquid uult potest. De quo et Psalmus dicit: In celo et in terra omnia quecunque uoluit fecit.« , et item in libro de Natura et Gratia : »Absit a nobis ut Deum posse peccare dicamus. Non enim ut stulti putant; ideo non erit omnipotens, quia nec mori potest, et negare seipsum non potest.« Similiter et iustus permanens, de quo Ioannes apostolus dicit: Fidelis et iustus est , iniustus esse non potest, ut saluet ad se conuerti uel reuerti nolentes: quoniam, ut Gregorius dicit: Peccatores diu ut conuertantur exspectat, quos non conuersos durius damnat. Qui per prophetam dicit: Deus appropians ego sum, et non Deus de longe . Et iterum per eumdem  prophetam, Peccata, inquit, separant inter me et uos.

Unde Ioannes Constantinopolitanus in libro de Reparatione lapsi: »Si ergo peccata sunt que nos separant a Deo, auferamus e medio istud obstaculum, et nichil est quod nos prohibeat coniungi Deo.« Et idem in eodem libro: »Cum impassibilem esse naturam diuinam diffinitio ueritatis ostendit, intelligere debemus, quia etiamsi punit Deus, etiamsi penas infert, non hoc cum ira passibili, sed cum ineffabili clementia facit, medentis non perimentis affectu. Et ideo ualde libenter recipit penitentem. Penitentie medicamentum si preueniens curet animam, non facit eum ad uindictam iracundie peruenire pro his que commisit in Deum. Non enim, ut  diximus, propter semetipsum uindicat Deus in peccatorem, quasi ulciscens iniuriam 154 suam. Nihil enim tale recipit in se natura diuina, sed ad utilitatem nostram facit omnia; pro utilitate nostra et correptiones inducit et penas, non ut se uindicet, sed ut nos emendet. Quod si persistit quis in duritia, sicut et ille qui auertit a luce oculos suos, damnum quidem luci intulit nullum, semetipsum uero tenebris condemnauit; ita et qui per cor impenitens contemnere se putat uirtutem Dei, semetipsum alienum efficit a salute.« Et in Euangelio Marci scriptum est: Qui autem blasphemauerit in Spiritum sanctum, non habet remissionem in eternum, sed reus erit eterni delicti . Unde et Beda : »Qui ergo manifeste intelligens  opera Dei, cum de uirtute negare non possit, eadem stimulatus inuidia calumniatur et Christum Deique uerbum, et opera Spiritus sancti dicit esse Beelzebub, isti non dimittetur, neque in hoc seculo, neque in futuro. Non quod negemus et ei, si penitentiam agere uoluerit, posse dimitti ab eo qui uult omnes homines saluos fieri, et in agnitionem ueritatis uenire; sed quod ipsi iudici et largitori uenie credentes, qui et se penitentiam semper accepturum, et hanc blasphemiam nunquam dicit esse remittendam, credamus hunc blasphemum exigentibus meritis, sicut nunquam ad remissionem, ita nec ad ipsos dignos penitentie fructus esse peruenturum. Iuxta hoc quod Ioannes Euangelista de quibusdam blasphemie  sue merito excecatis ueracissime scripsit: Propterea non poterant credere , quia iterum dixit Isaias: Excecauit oculos eorum, et indurauit cor eorum, ut non uideant oculis, et intelligant corde, et conuertantur et sanem eos .« Quod de hereticis est ualde timendum, qui sancte Scripture sententias, et apertissima catholicorum dicta detruncantes, ad suos sensus uiolenter inflectendo, ex eis contra conscientiam suam praua dogmata que disseminant conantur asserere. Unde item Beda in Euangelio Luce : »Sola, inquit, blasphemia in Spiritum sanctum, qua quisque in similitudinem diaboli et angelorum eius, contra conscientiam suam maiestatem deitatis oppugnare non trepidat, non habet remissionem in eternum, sed  reus erit eterni delicti, sicut euangelista Marcus euidenter exponit, qui posito hoc Domini testimonio, subiunxit atque ait, quoniam dicebant, spiritum immundum habet .« Hanc prophete sententiam, qua dicitur, Exceca cor populi huius , et reliqua exponit beatus Gelasius in tomo de anathemate Acacii, sicut qui legerit inuenire ualebit. Et item Beda in Euangelio Luce , quia inexcusabiliter pereunt, quos uult Deus saluos fieri: »Quid autem et a uobis ipsis non iudicatis quod iustum est? ostendens eos, utpote rationalem creaturam, etsi litteras nesciant, naturali tamen ingenio posse dignoscere, uel eum qui opera in se que nemo alius fecisset, supra hominem intelligendum, et ideo Deum esse credendum; uel  post tot seculi huius iniustitias, iustum Creatoris iudicium esse uenturum. Nemo igitur, ex eo quod supra dictum est, seruum nescientem Domini uoluntatem uapulare 155 paucis, inter peccandum de remedio nesciendi presumat: quia, ut alia taceam, ex eo ipso quod homo est, nec mala que caueat, nec bona potest ignorare que appetat.« Hinc et Paulus in Epistola ad Romanos, quia, inquit, quod notum est Dei, manifestum est illis . Unde Ambrosius: Notitia Dei manifestata est ex mundi fabrica. Ut enim Deus, qui natura inuisibilis est, etiam a uisibilibus possit sciri, opus factum ab eo est quod opificem uisibilitate sua manifestaret, ut per certum incertum posset sciri, et ille esse Deus omnium crederetur, qui hoc opus fecit quod omnibus  possibile est. Deus enim illis manifestauit. Manifestauit se Deus dum opus fecit per quod posset agnosci. Inuisibilia enim eius a creatura mundi per ea que facta sunt intellecta conspiciuntur , et sequentia, que ibidem mirabilis Paulus, et expositor eius Ambrosius prosequuntur. Sicut et Leo in tomo ad Flauianum de Eutyche loquens  demonstrat: »Sed si de hoc, inquit, Christiane fidei fonte purissimo sincerum intellectum audire non poterat, quia splendorem perspicue ueritatis obcecatione sibi propria tenebrarat,« et reliqua.

Hoc autem quod de specie est dictum in genere debet intelligi, ueluti et sanctus Gregorius in libro  XuI Moralium  dicit: »Tradidit illos Deus in reprobum sensum, ut faciant que non conueniunt. . Quia enim glorificare noluerunt quem cognouerunt, reprobo sensui traditi ad hoc relicti sunt, ut nescirent iam pensare mala que faciebant.« Et item in libro uIII : »Nunc enim peccator quisque Deum non metuit et uiuit, blasphemat et proficit: quia scilicet misericors Creator, quem exspectando uult corrigere, aspiciendo non uult punire, sicut scriptum est: Dissimulans peccata hominum propter penitentiam .« Et in libro XuI : »Sic itaque anima eius quodcunque uoluit hoc fecit, ut inde quoque uoluntatem suam impleat, unde uoluntati illius repugnari uidebatur.« Quia ut Augustinus in libro de Bono perseuerantie  dicit: »Nihil fit, nisi quod aut ipse facit, aut fieri ipse permittit.« Unde S. Gregorius in libro II Moralium  dicit: »Quia Deus sine mutabilitate simul cuncta respicit, sine distentione comprehendit: uidelicet et bona que adiuuat, et mala que iudicat, et que adiuta remunerat, et que iudicans damnat. In his que diuerso disponit ordine diuersus non est.« Et Hieronymus in epistola ad Philemonem, contra hoc quod dicunt Gothescalcus atque Prudentius: Qui non saluantur, non est penitus uoluntas Dei ut salui fiant, ita dicit: »Si enim Deus uoluntarie et non ex necessitate bonus est, debuit hominem faciens ad suam imaginem et similitudinem facere, hoc est ut ipse uoluntarie et non ex necessitate bonus est. Qui autem asserunt ita eum debuisse  fieri, ut malum recipere non posset, hoc dicunt: Talis debuit fieri, qui necessitate bonus esset et non uoluntate. Quod si talis fuisset effectus, qui bonum non uoluntate sed necessitate perficeret, non esset Deo similis, qui ideo bonus est quia uult, non quia cogitur.« Et S. Prosper 156 in libro Sententiarum : »Nemo inuitus bene facit, etiamsi bonum est quod facit: quia nichil prodest spiritus timoris, ubi non est spiritus caritatis.«

Et S. Ioannes Chrysostomus in libro ad Demetrium de cordis compunctione: »Possumus, inquit, etiam ex his hereticis occasiones dare, si dicamus quia apostoli et omnes sancti, non ex proposito suo et labore mirabiles facti sunt, sed ex Dei gratia sola. Dicent enim, Et quid prohibet omnes fieri tales?  Gratia enim Dei si nichil requirit a nobis, sed ipsa est que facit unumquemque perfectum, cur non et omnibus ex equo infunditur, et fiunt omnes repente perfecti? Non enim est personarum acceptor Deus. Sed quoniam non sola gratia Dei hoc agit, sequitur enim ut et nos quod in proposito et uiribus nostris est expleamus, idcirco uenit quidem in unumquemque gratia Dei; sed apud eos qui digne explent ea que in ipsis sunt permanet, ab his uero qui minus digne agent cito discedit, ad eos autem qui necdum initium faciunt conuerti ad Deum, omnino nec uenit. Rectas enim mentes diligit, et sine fuco propositum. Quod etiam in Paulo perspiciens, licet alio adhuc itinere uideretur incedere, tamen, quia proposito  recto et zelo Dei hec agebat, dicit de eo Dominus, quia uas electionis mihi est, ut portet nomen meum coram gentibus et regibus et omni populo Isrel .« Et in homilia secunda de Psalmo L: »Misericordia Dei inestimabilis est, sine fine est, que comprehendi non potest, superans omnem sensum, uincens omnem cogitationem. Sed quia talis est misericordia Domini, tamen non ut homines misericordiam consecuti remissiores fierent, querit quiddam a nobis Deus. Miseretur quidem, sed non passim miseretur. Prouocat nos et dicit: Da tu et aliquid, ut puta, mille scelera perpetrasti, habes onera delictorum, uolo alleuiare pondus tuum, da et tu manum tuam: non quia tui ego egeo, sed quia uolo et te aliquid conferre ad tuam salutem. Quomodo ergo latro  saluatus est et tanta soluit peccata? Scito eum misericordia prouocatum, et fide sua tanquam adminiculo usum in eo quod dicit: Memento mei, Domine, in regnum tuum . Quid contulit Deus saluti ipsius? remissionem uidelicet peccatorum. Quid uero intulit latro? indicium salutis sue, confessionis fidem. Qualem? grandem et excelsam nimis, celum tangentem. Quomodo? ego dicam. Iudei uiderunt mortuos suscitatos, et post uirtutes adnumeratas, latro, inquit, nichil horum uidens, sed considerabat sputis repletum, crucifixum, aceto potatum et felle. Et cum hec omnia uideret, non est scandalizatus, sed regem celorum confessus est. uides quoniam non sine causa misericordiam consecutus est, quia et ipse fidem intulit ad salutem suam? Necnon et publicanus  aliena iniuste auferens, quomodo saluatus est? Transiens namque Christus dicit ad eum: ueni, sequere me. Qui statim exsurgens secutus est eum . Et sicut latro confessionem intulit, sic publicanus 157 obedientiam suam, et meruit in apostolatus ordine collocari. Sicut enim, cum quidam graui egritudine uexatur, et multis modis indiget medicaminibus, et attenuatus est sumptibus, si introierit medicus, et dixerit ad eum qui egrotat, Plures species ad confectionem medicaminis necessarie erunt; respondeat uero egrotans, Non habeo unde tantas species emam, paupertate detineor; dicat ad eum medicus, Illam et illam da mihi speciem tantum, cetera de meo prestabo. Ideoque rogat Dauid, ut multum ab iniquitate sua lauetur. Quid  ergo pro hoc munus intulit? Dixit, Miserere mei, et, usquequaque laua me ab iniustitia mea, et a delicto meo munda me, quoniam iniquitatem meam ego cognosco. uicissitudo est, Deus dat, et qui salutificet reus. Dedit Dominus misericordiam suam, dedit et qui peccauerat confessionem peccatorum suorum. Parum quidem, sed quod habuit. Quid dabis, o Dauid, ut saluari possis, uti misceatur medicamentum? Quoniam, inquit, iniquitatem meam ego cognosco .«

Et item ad Demetrium de cordis compunctione: »Et ideo, inquit, perditionis nostre causa nulla alia quam negligentia nostra est atque desidia.« Et in homilia de militia spiritali: »Scito autem  quia te non uincet natura corporis, neque strangulabit inuitum, neque te obnoxium faciet ex libero nisi uoluntaria declinatio.« Et item in homilia de patre et duobus filiis: »Describitur autem in istis, et euidenter ostenditur libertas quam anime rationali inseruit creator Deus. uide enim, pater iste quomodo nec illum discedere uolentem retineat, nec liberi arbitrii auferat potestatem. Neque alium manere cupientem cogat abscedere, ne forte sequentium malorum, que postea his suo uitio accedent, ipse potius auctor esse uideatur, si in illis libertatem proprie uoluntatis absciderit. Itaque et petenti dat, quia ex nobis, non ex Deo, inopie et offensionis nostre causa proficiscitur. Accipiens autem partem suam iunior peregre, inquit, abiit longe . Quod autem ait longe, non locorum intercapedinem, sed declinationem mentis expressit. Qui enim obliuionem Dei ceperit, hic uere peregrinari a Deo dicitur; sicut econtra, conuersatio secularis non solum peregrinum, sed alienum Deo hominem facit. Et ut breuiter dicam, sicut peregrinantes a seculo presentamur ad Dominum, sic et permanentes in rebus terrenis a celestibus exsulamur. Denique et Cain exiit a facie Domini, et longe efficitur; non quia et locus aliquis foris esset in conspectu Dei, sed quo sua mente diuisus exiisset a Domini respectu, per homicidium separatus a Deo.« Et item in libro de Eruditione discipline: »Quoniam quidem minus est peccatum ei qui peccat priusquam agnoscat disciplinam Domini. Nulla  autem uenia est peccanti post agnitionem Domini, nisi penitens reuertatur; quia Deus mortem non fecit, et non uult mortem morientis, quantum ut reuertatur et uiuat. Ne sit spiritus uadens et non 158 reuertens, quorum damnatio iusta est.« Et in homilia secunda Psalmi L: »Peristi, sed poteris saluari; fornicatus es, sed poteris continere; mechatus es, sed poteris liberari; ad spectacula proruebas, sed poteris reuocare pedem; cum malis hominibus uersabaris, poteris recedere et cum bonis esse. In utraque parte habes liberum arbitrium.«

Et in homilia de proditione Iude: »Quid igitur qui meretricum mores ualuit commutare, discipulum non potuit retinere? ualde, inquam, et incunctanter  ualuit retinere; sed necessitate nolebat bonum efficere, nec ui trahere ad se curabat. Tunc abiit, inquit, non inuitatus a principibus sacerdotum, nulla necessitate constrictus, sponte processit, et propria malignitate consilium genuit scelerate mentis nullo participe conuocato.« Et post paululum: »Ea enim que uel iniuriosa demonstrantur, ipsam Domini misericordiam clementiamque declarant, qui proditorem suum latronem sceleratum tantis beneficiis ampliauit, et usque ad ipsum proditionis tempus solitis admonitionibus tolerauit. Nam admonebat, suadebat, et omni studio eum sanare curabat. Sed si ille sermonem respuit, si tanti magistri uerba contempsit, Christus causatio  est, et meretrix testis est, que de sua fuit liberatione sollicita. Non igitur uidendo meretricem, de tua liberatione desperes; sed et Iudam cogitando non debes esse securus. Utrumque enim periculosum est, et confidentia, et desperatio. Nam confidentia stantem euertit, et iterum desperatio post lapsum non admittit exsurgere. Et ideo Paulus exhortatur dicens: Qui se putat stare, uideat ne cadat . Habes exemplum utriusque persone. Discipulus cum se stare putaret cecidit; meretrix cum se cecidisse arbitraretur exsurrexit.« Et iterum in eadem: »Sed nec aperte eum omnibus publicabat, ne impudentiorem faceret; nec penitus silentio preteribat, ne celare arbitratus audacter ad proditionem properaret. Et ideo frequenti admonitione  clamat: Unus ex uobis tradet me . Nec tamen eum magister piissimus publicabat. Et de gehenna fuit sepissime locutus, et de regno celorum tractauit assidue. Utriusque meritum frequenter edocuit, et quid peccatoribus constitutum est, et quid non peccantibus preparatur ostendit. Sed hec omnia crudelis ille contempsit, et Deus illum non traxit inuitum. Et quoniam bona atque mala in nostra Deus posuit potestate, electionis liberum donauit arbitrium, et inuitos non retinet, et uolentes amplectitur. Nam non sponte bonus malitiam non amittit. Et ideo Iudas, nimie cupiditatis precipitatus ardore, ceca quadam improuisione deceptus, suam uendidit animam, et sue salutis mercator exstitit, et ait: Quid uultis mihi dare,  et ego uobis eum tradam? . Et ut uirtutem Christi etiam in hac parte cognoscas, cum ad capiendum eum aduenissent, uocem eius minime tolerare potuerunt, sed omnes territi ceciderunt. Et quoniam nichilominus in sua impudentia 159 perdurabant, ipse se ultro commisit, ipse se tradidit. Et hec diximus, ut Christum nullus accuset, cur Iude cogitationem non mutauit aduersam. Sed si quis hoc dixerit, audiet, Iudas quemadmodum corrigi potuit? sponte, an inuitus? Si inuitus, nulla correctio est, nam mentis malitia necessitate non tollitur. Si sponte, omnia que meliorare animam poterant audisse cognoscitur. Et si remedium respuit, non medici uitium est, sed languentis. Et ut scias eius crimen esse quod prodidit, non  magistri, sepius Deus de proditione predixit, et totius eum philosophie precepto et sermone docuit, et rebus ostendit. Dederat ei demonum potestatem, gehenne tormenta monstrauit, celorum regna promisit, secreta mentis eius et predicebat et non publicabat, pedes eius cum aliis lauit, mense fecit participem, nichil penitus pretermisit, sed in malitia sponte durauit, et, omnibus admonitionibus spretis, proditor malignus emersit. Et ut eum posse mutare, sed corrigi noluisse cognoscas, postquam eum tradidit, iactauit triginta denarios, et ait: Peccaui tradens sanguinem innocentis. Quid est? quando ab eo mirabilia gerebantur, non dixisti: Peccaui tradens sanguinem iustum, sed: Quid uultis mihi dare et  ego uobis tradam eum? et post factum scelus, post commissum delictum, post completam proditionem, post perfectum peccatum cognouisti peccatum. Ex hoc, dilectissimi fratres, edocemur quod negligentibus et desidiosis facile admonitio prodesse non poterit; studiosis autem, etiam admonitione cessante, multum commoditatis accedit. Nam et iste quando magister admonebat non flectebatur, et quando nullus admonuit, excitata conscientia scelus cognouit admissum, et proiecit triginta denarios.« Et item in libro: Quod nemo leditur nisi a semetipso, post enumeratos Pauli labores: »Nonne permansit, inquit, semper idem Paulus, et idem uocatus apostolus? Econtra autem, Iudas unus fuit et ipse de duodecim, et uocatus apostolus fuit. Sed  neque quod unus ex duodecim fuit, neque quod uocatus apostolus dictus est, prodesse ei quidquam potuit non habenti animum uirtutibus deditum. Sed Paulus quidem cum penuria et plagis cucurrit cursum qui ducit ad celum; ille uero, cum et prior uocatus esset in apostolatum, et simili cum ceteris gratia donatus, celestemque edoctus esset philosophiam, et sacre Christi mense uenerandique sacramenti particeps exstitisset, habuisset etiam donum Spiritus sancti, ita ut mortuos suscitaret, et leprosos curaret, ac demonia effugaret, cumque de contemptu rerum secularium fuisset edoctus, adherens lateribus Christi, atque indigentium sibi esset commissa dispensatio, quo scilicet auaritie per hoc latens in eo uitium sanaretur, erat enim fur: tamen  nec sic quidem proficere in melius potuit, cum erga eum tot tantisque prouisionibus uteretur. Sciebat enim Christus quod auarus esset Iudas, et pro amore pecunie periturus; et non solum non arguit eum pro hoc uitio, sed et 160 latentibus medicamentis curare uoluit, ipsi committens dispensationem pecunie, ut habens in manibus quod desiderabat, perniciosa passio, expleta cupiditate, cessaret, ne decideret in illam mortis foueam, sed minoribus malis maiora reprimeret. Sic in omnibus qui semetipsum non leserit, ab aliis non potest ledi; et rursus qui semetipsum corrigere et emendare noluerit, et quod in ipso est atque in potestate eius explere, nullus ei extrinsecus proderit.« Unde et sanctus Augustinus in libro Hypomnesticon ad locum  dicit: »Quod ut probare ualeamus, solum reor ad exemplum sufficere Iudam. Hunc enim Deus cum prescisset in uitiis proprie uoluntatis pessimum fore, id est electione discipulatus sui bene a Christo conferenda male usurum, et auaritia ardentem pretio Iudeis Dominum traditurum, penam ei predestinauit ex merito, dicente per Dauid Spiritu sancto: Deus, laudem meam ne tacueris, quia os peccatoris et os dolosi super me apertum est , id est Iude, uel Iudeorum, in Christum Iude, cum dicit: Quid uultis mihi dare, et ego uobis eum tradam?  et post pecunie sponsionem dans signum traditionis: Quemcunque, inquit, osculatus uero ipse est, tenete eum. Ideo super me, ait,  apertum est. Cum enim signum dedit, ore doloso aperuit quem tenerent. Iudei quoque, cum eum uolentes dolo perdere, ut Euangelium pandit, clamauerunt dicentes: Crucifige, crucifige!«

Hinc et prefatus Ioannes in memorato libro dicit: »Sicut et Iudas, inquit, ille non solum nullo intrinsecus impellente dilapsus est, sed e contrario pluribus adiutus remediis stare non potuit. uis ut hec non solum per singula gesta, sed etiam per populos doceam? Quanta erga Iudeorum populum cura exstitit diuine prouidentie? Nonne omnes, ut ita dicam, creature emendationis eorum ministerium preparate sunt? Nonne pre ceteris omnibus hominibus noua quedam et magnifica eis uite instituta sunt tradita? et post omnia eis diuina munera  attributa dicit: Et tamen post omnia hec tam euidentia diuine uirtutis insignia, et post uniuersam gloriam que eis supra cunctos mortales data est, infideles exstiterunt et ingrati. Caput namque uituli adorauerunt, et deos quesierunt sibi alios fieri, cum tante talesque Dei uirtutes alie adhuc in oculis haberentur, alie uero recentem et nuper gestam seruarent in corde memoriam. At uero Niniuitarum populus, alienigena et barbarus, nullis prius diuine prouidentie beneficiis assuetus, non legibus, non mirabilibus, non preceptis ullis aut operibus illuminatus, hominem uidit habitu naufragum, uultu peregrinum, nec unquam sibi prius cognitum, primo statim ingressu dicentem: Adhuc triduo et Niniue subuertetur. Ex istis solis sermonibus  conuersi sunt ad timorem Dei, abiectisque continuo prioris uite malis, ad uirtutem se et iustitiam per penitentiam contulerunt. uides quoniam qui intus est et uigilat, suique meminit, non solum ab hominibus non potest ledi, sed 161 imminentem celitus iram repellit? qui uero semetipsum prodit et ledit, etiamsi mille intrinsecus diuinis beneficiis fulciatur, non ei sufficiet ad salutem: quia neque Iudeis tanta mirabilia, que in eos collata sunt profuerunt, neque alienigenis quod nichil horum adepti fuerant obfuit; sed quoniam animo propositoque recto, cum et seipsos dederunt Deo, parua occasione sumpta plurimum profecerunt.« Quapropter, ut sanctus Gregorius in homilia Euangelii 13, dicit: »Deus despicitur et  exspectat, contemni se uidet et reuocat, iniuriam de contemptu suo suscipit, et tamen quandoque reuertentibus etiam premia promittit.« Qui etiam, ut Augustinus in libro de Predestinatione sanctorum dicit: Et ipsi quia uoluerunt crediderunt. Et item Gregorius: »Nemo hanc eius longanimitatem negligat: quia tanto districtiorem iustitiam in iudicio exerit, quanto longiorem patientiam ante iudicium prerogauit.« Hinc etenim Paulus dicit: Ignoras quoniam benignitas Dei ad penitentiam te adducit. Secundum duritiam autem tuam et cor impenitens, thesaurizas tibi iram in die ire et reuelationis iusti iudicii Dei . Et illi, ut Augustinus in prefato libro dicit, quia noluerunt non crediderunt.  Et si forte crediderunt, de illorum numero exstiterunt, de quibus item dicit Apostolus: Qui se confitentur nosse Deum, factis autem negant . Denique ponamus orthodoxorum atque in Ecclesia probatissimorum uirorum testimonia, et uideat lector deuotus, si reddant nobis atque capitulo testimonium hinc ex illorum sensibus et dictis excerpto, quod simus catholice Ecclesie filii, et gratia Dei fideles uerbi ipsius dispensatores.



CAPUT XXu. Sequuntur orthodoxorum uerba, quibus cognosci ualeat qualiter exinde sancte Ecclesie catholici sensere doctores

Dionysius quoque, ut beatus Gregorius dicit Areopagita, antiquus et uenerabilis Pater, sicut legitur  per Paulum apostolum gratia Dei fide illuminatus et baptizatus, qui cum beato Petro et Iacobo fratre Domini, aliisque quamplurimis sanctissimis Christi discipulis, Hierosolymis apud sepulcrum uite principis, uelut ipse in libro de Diuinis nominibus narrat, in synodo agens fuit, et disputationes eorum de incarnatione Dei Filii et audiuit, et coram eis regulariter protulit, in epistola ad Demophilum, quia omnes homines uult Deus saluos fieri, ita dicit: »Utique est enim, quin Christus iehsu Dei Filius, in parentis, et super scientiam benignitatis, qua existentia esse facit, et qua ipsa omnia ad esse perduxit, et omnes homines uult semper fieri similes sibi ipsi, et communiales suorum, secundum singulorum quorumcunque conuenientiam. Quid autem  quia et refugientibus cupide iungitur, et contendit, et non 162 dedignatur dedignari a concupitis, et se reiicientibus, et sine causa accusantes tolerat, et ipse excusat; quin magis promittit mederi, et in his ipsi abstinent. Tamen appropinquantibus preoccurrit et obuiat, et totus totos complectens osculatur, et non accusat de prioribus, sed diligit presentia, et diem festum agit, et prouocat amicos, uidelicet benignos angelos, ut sit omnium delectantium habitatio.« Et paulo post: »Non oportebat, inquam, benignum in salute perditorum, et in uita mortificatorum delectari, et sine dilatione in humeris tolli uix ab errore conuertentem, et benignos angelos ad epulationem excitare, qui benignus est super ingratos, et oriri facit solem suum super  malos et bonos, et ipsam animam suam ponit pro refugientibus.« Et item ad locum, Expauit celum in istud: »Et horrui ego, quia Demophilus opinatur benignum in omnes homines Deum non esse et humanum, neque se indigere miserentis aut saluantis, cum sacerdotes ordinatione digni benignitati offerunt ignorantias populi, bene intelligentes quia et ipsi subiacent infirmitati.« Et paulo post: »Increpat autem et discipulos , quia impietatis immisericorditer dignum putant iudicare persequentes eum Samaritas. Istud autem decies millies lectum est non temeraria epistola nostra dictum, Non habemus namque pontificem, qui non possit compati infirmitatibus nostris . Sed et  innocens est et misericors, et non erumpet neque clamabit, et ipse mitis et propitiatio est peccatorum nostrorum. Quapropter non recipiemus tuos zelantes impetus, etiamsi decies millies reaccipies Phineem et Eliam, ipsa audientes que non placebant Iesu, a discipulis qui tunc erant mansueti et benigni spiritus participes, Christus in mentibus benignus sit, errantem inquirat, et refugientem aduocet, et uix inuentum in humeris tollat. Non deprecor, non male istud de nobis ipsis consiliemur, neque in nos ipsos impellamus gladium. Quicunque enim inique agere, aut quicunque e contrario bene agere inchoant, illos angelos, quorum uoluntatem faciunt, sibi aut malitia aut benignitate consociant. Et illi quidem benignorum angelorum discipuli et comites, et hic et  illic cum omni sacra datione et libertate omnium malorum ad semper existens seculum beatissimas delegantes terminationes, cum Deo semper, quod est bonorum omnium maximum; isti autem decident a diuina simul et perpetua pace, et hic et post mortem simul cum domesticis suis erunt demonibus. Non ergo oportet nos multa festinatione cum Deo benigno fieri, et esse cum Domino semper, et segregare de malis in iustificantibus nos secundum dignitatem ex nobis ipsis sustinentes?« Et in libro de Ecclesiastico principatu, cap. secundo: »Hierarchas quidem unus quisque, Dei assimilatione omnes homines uolens saluare, et ad agnitionem ueritatis uenire, predicat omnibus uera Euangelia. Quanti, inquit enim, acceperunt eum, dedit eis potestatem  filios Dei fieri credentibus in nomine eius . Si quis 163 ergo discedit a uero lumine, aut de intellectualibus spontaneo arbitrio malitie cupiditate concludens naturaliter inspersas sibi adilluminari uirtutes per seipsum se destruet.

Cyprianus quoque, doctor mirificus et martyr magnificus, in libro de Oratione Dominica: »Nam cum discipuli ab eo non iam terreni appellentur, sed sal terre , et Apostolus primum hominem uocet de terre limo, secundum uero de celo ; et nos, qui esse debemus Patri Deo similes, qui solem suum oriri facit super bonos et malos, et pluit super iustos et iniustos, sic Christo monente, oramus et petimus, ut precem pro omnium  salute faciamus: ut quomodo in celo, id est in nobis, per fidem nostram uoluntas Dei facta est, ut essemus e celo; ita et in terra, hoc est in illis credentibus, fiat uoluntas Dei, ut qui adhuc sunt prima natiuitate terreni, incipiant esse celestes, ex aqua et spiritu nati.« Et item: »Petrus hora sexta in tectum superius ascendens , signo pariter et uoce Dei monente, instructus est ut omnes ad gratiam salutis admitteret, cum de mundandis gentilibus ante dubitaret.« Et in epistola ad Antonianum: »Utique, inquit, ad penitentiam Dominus non hortaretur, nisi quia penitentibus indulgentiam pollicetur. Nam cum scriptum sit: Dominus mortem non fecit, nec letatur in perditione uiuorum , utique qui neminem uult perire, cupit peccatores penitentiam agere, et per penitentiam denuo ad uitam redire.« Item in epistola aduersus Iudeos ita dicit: »Surrexit, inquiens, Dominus tertio die, aperuit testamentum nouum, atque ita dixit: uenite, extere gentes heredes mei, Isrel enim non obaudiuit. Quapropter ite, discipuli, in ultimam usque terram, et predicate per orbem his uerbis: uenite undique patrie gentium, ite in eternam hereditatem, Isrel enim noluit. Nec dubitet quis: nulla hic exceptio est, nec ingenuitas, nec dignitas, nec conditionis, nec positionis, nec forme, nec etatis. Licet dignitate magnifici, licet nobiles, licet senes, licet iuuenes, pauperes, diuites, boni, malique, domini atque serui, indifferenter equaliter  introite in hereditatem. Etsi debilis captus es, et corpore deformis, etsi macula turpis, et capite defectus, etsi oculis uiduatus, uniuersis libere licet discumbere in conuiuio, et epulari nuptias Sponsi. Neminem pudeat, nec etatis, nec humilitatis, nec ualetudinis, nec conditionis. Consueuit enim Dominus huiusmodi homines sustinere: nam et cecis oculos restituit, et claudos ambulare fecit, et mutis sermonem reddidit, et maculosos mundauit, et mortuos suscitauit. Nec timete qui peccatis, priores ad uitam uenite; nec qui homicidium fecerit paueat quia fecerat, nec furatus aliena desperet quia inuolauerat, nec publicanus timeat quia concusserat: omnibus enim remissio peccatorum statuta est.« Et post pauca: »Dominus eos placide alloquebatur his uerbis:  uenite ad me, omnes qui sub onere laboratis, et ego uos reficiam. Est enim iugum meum placidum, et onus leuissimum . 164 Et responderunt: Non audiemus. Sed gentes exaudierunt et crediderunt uerbo salutari.« Et post pauca: »uiuit quem interfecisti, impia Hierusalem, et tamen non totam spem denegauit Dominus. Dedit enim ueniam penitentie, si quoquomodo possis penitere. Quis tam bonus? quis tam pius? quis tam misericors? Accipe, inquit, salutem, licet me occideris; heres esto cum uirgine. Licet non merearis, ignosco si penites.«

Beatus Hilarius doctor catholicus, qui propter excellentem doctrinam Romanorum lucifer appellatur, exponens uersum Psalmi CXuIII, quo dicitur:  In toto corde meo exquisiui te, ne repellas me a mandatis tuis , ita dicit: »Competere bonitati Dei non uidetur, ut a mandatis suis quemquam repellat; sed sermonum adiectio et uirtus uerborum, que ex perfecte celestisque doctrine ratione disposita est, nichil dubium, nichil contrarium in se habet. Qui ergo secundum prophetam mauult peccatorum penitentiam quam mortem, nunquid existimandus est a mandatis suis quemquam repellere? Procul sit istud existimare. Sed neque hoc nunc propheta sensit, maxime qui in toto corde Deum perquisierit. Sed absolutio difficultatum in his ipsis requirenda est, ex quibus uidetur existere. Propheta enim quid senserit in promptu est noscere.  Legimus scriptum in Ieremia: Maledictus qui facit opera Dei negligenter . Legimus et in Euangeliis scriptum: Omni enim habenti dabitur, et abundabit: et qui non habet, etiam quod habet auferetur ab eo . Ergo habens abundabit. Propheta non est obnoxius maledictionis conditioni, quia non negligenter opera Dei egit, eum toto corde perquirens. Deinde confidenter petit ne a mandatis Dei repellatur, quia eum toto corde perquirat. Secundum Euangelia enim habenti dabitur, et ei qui non habet etiam id quod habet aufertur. Deus igitur non aufert nisi non habenti, secundum quod neque repellit nisi negligentem. Adeo autem bonitate plenus est, ut habentem abundantia muneretur: adeo uero non uult quemquam non habere,  ut non habenti ipsum quod habet adimat. Neminem igitur nisi obnitentem repellit, neminem nisi negligentem reiicit. Hanc enim propheta protulit causam, cur se non repelli a mandatis Dei precaretur, quia non ex parte, neque per desidiam Dominum, sed toto corde quesisset. Per quod intelligimus eum a mandatis repelli, qui per multam incuriam fuerit indignus admitti; et extra inhibentis inuidiam est quod de culpa proficiscitur non merentis.« Et item idem in eodem psalmo : »Misericordia tua, Domine, plena est terra. Terra, inquit, misericordia Dei plena est, que contaminata, que corrupta, que irreligiosa, que infida, que perdita est. Et si quis forte audebit impio ore prophetam mendacii arguere, tanquam non in omnem  terram Dei misericordiam putet esse diffusam, Deum in Euangeliis recolat dixisse: Estote boni sicut Pater uester, qui solem suum oriri facit super bonos et malos, et pluit super iustos et iniustos . 165 Patiens enim et misericors Deus, dum mauult penitentiam peccatorum quam mortem, dona sua tam iustis quam iniustis largitur, unicuique per patientiam longe equanimitatis penitendi tempus impertiens.« Et item idem : »In eternum, Domine, permanet uerbum tuum in celo. In his enim tanquam in celo uerbum Dei permanet, in quibus hoc uerbum non offenditur ira, ebrietate, odio, infidelitate, lasciuiis. Nam et si aliquando manet in nobis, tamen has cohabitationis sue contumelias non fert, ut semper inesse permaneat. Si  uero hec commemorata uitia semper in nobis erunt, nec introire quidem polluta corporum domicilia dignabitur. Adest autem unicuique proximum, ut dictum est. Stat enim ad ostium uerbum Dei, et pulsat ostium anime nostre, et dicit: Ecce stans ad ostium pulso. Si quis aperiet mihi ostium, ingrediar ad eum . uult ergo semper introire, sed a nobis ne intreat excluditur. Claudimus enim per hec corporis uitia anime nostre aditum. Que si ceperit emundatis omnibus patere, introibit modo solis, qui clausis fenestre ualuis introire prohibetur, patentibus uero totus immittitur. Ipse quidem semper ut illuminet promptus est, sed lumen sibi domus ipsa obseratis aditibus excludit. Est enim uerbum  Dei Sol iustitie, assistens unicuique ut intreat, nec moratur lucem suam repertis aditibus.« Et item ipse in eodem psalmo : Declinate a me, maligni. »Nostrum est, inquit, et malos amare et bonos, et bonos ad bonitatem docere, secundum eum qui uniuersos ad se potius inuitat, dicens: uenite ad me, omnes qui laboratis et onerati estis, et ego uos reficiam .« Et item: Spreuisti omnes discedentes a iustificationibus tuis . »Et hic, inquit, seruata ea ratio est, ut non dictum sit, Spreuisti omnes peccatores, sed spreuisti omnes discedentes. Si enim peccatores Deus sperneret, omnes utique sperneret, quia sine peccato nemo sit; sed spernit discedentes a se, quos apostatas uocant. Neque interest an in iustificationibus  Dei quis aliquando fuerit. Spernendus enim a Deo est quisquis discesserit, quia manentis meritum conseruat consummatio permanendi. Differt uero a peccatore discessio, quia peccatori uenia per penitentiam reseruatur; discessio uero cum ipsa penitentia discessione se damnat, que hinc oritur, cum uoluntas eorum qui discessuri sunt est iniqua.« Et item in eodem psalmo : »Concupiui salutare tuum, Domine, et lex tua meditatio mea est. Totum se iste in aduentum Iesu, id est Saluatoris, extendit, ut per saluatorem suum eternumque pastorem in celo angelis in eterna gaudia perhibeat se receptum. Filius enim hominis uenit saluare quod perierat, missus ad oues perditas domus Isrel Dominus iehsu Christus, qui est benedictus in  secula. Amen.« Item idem in tractatu Psalmi LI, dicit de populo Isrel: »Moysem maledixit, Deum abominatus est, filios suos demonum hostiis uouit, prophetas occidit, ipsum quoque Deum ac Dominum suum, sui causa natum hominem, proditum pretori in crucem sustulit, ac sic toto uite sue die iniquitate 166 glorians cum potens esset, potens tamen in malitia permansit.« Item in eodem: »Hunc propense malitie affectum Dominus in Euangelio condemnat, dicens: Hoc est autem iudicium quia lux uenit in hunc mundum, et dilexerunt homines magis tenebras quam lucem . Populus itaque, cui ad redemptionem peccatorum uerbum caro factum est, et Deus homo natus est, ut per fidei iustificationem maledicto legis liber esset, dum in transgressione  legis mauult seruire maledicto, ipsum illum Deum suum tradidit pene, sanguinem eius, ut pretor esset innocens, in se ipse suscipiens, et hec agens demutat nature consuetudinem. Malitiam enim diligit super benignitatem, et ex bonis amorem conuertit in pessima. Diligere quoque iniustitiam super quam loqui iustitiam maluit.«

Item in eodem. »Eleuabo Dauid tabernaculum quod cecidit . Sanctum illud scilicet, et uenerabile nati ex uirgine Dei corpus et templum, in quo qui crediderit, tanquam consors Dominice carnis habitabit. Omnis autem infidelis a cognatione hac non crediti corporis, id est Dei tabernaculo, reuelletur et emigrabitur, spiritalis huius tabernaculi  indignus habitaculo; quod significare Dominus intelligitur cum dicit: Ego sum uitis uera, uos estis propagines. Pater meus agricola est. Omnis propago in me non manens, neque ferens fructum, eradicabitur. Et omnem propaginem in me manentem emundabit Pater meus, ut fructum ampliorem ferat . Si qui igitur per fidem corporati Dei manere in natura assumpti a Deo corporis merebuntur, hi emundantur in fructus eternos ex se afferendos; quia necesse est ut naturam uere uitis propago intra uitem manens teneat. At uero qui incredulus natus in corpore Dei fuerit, uel si et credens maneat, fructibus tamen fidei sue careat, eradicabitur, aut ob infidelitatem, aut ob inutilitatem fructuum negatorum. Natus enim ex uirgine Dei Filius, non tum  primum Dei Filius cum filius hominis, sed in Filio Dei etiam filius hominis, ut et filius hominis esset Filius Dei, naturam in se uniuerse carnis assumpsit, per quam effectus uera uitis genus in se uniuerse propaginis tenet. Si qua ergo propago infidelis aut infructuosa est, eradicandam ipsa se prebet, per naturam quidem manens, sed per infidelitatem aut inutilitatem reuellitur. Ex hoc ergo tabernaculo, tanquam ex uera uite, hic impius Dech et euellitur et emigratur, manens per naturam et in tabernaculo et in uite, sed per infidelitatem dignus auelli: auulsus autem de tabernaculo eradicabitur et de uiuentium terra. Qui enim non manebit in Christo, regni Christi incola non erit. Non erit autem, non quod sibi non patuerit incolatus. Uniuersis enim patet ut  consortes sint corporis Dei atque regni, quia uerbum caro factum est, et habitauit in nobis, naturam scilicet in se totius humani generis assumens. Sed unusquisque pro merito, et euellendum se de tabernaculo, et eradicandum de terra uiuentium prebet, non prohibitus unquam inesse, quia per nature assumptionem incola sit receptus, sed eradicabitur ob 167 infidelitatis crimen nature consortio indignus exsistens. Eradicatur ergo de uiuentium terra, que in beata regione sanctis Domino congregantibus preparatur; cuius ipse in Euangelio meminit dicens: Beati mansueti, quoniam ipsi hereditabunt terram . Et hic idem propheta: Placebo Domino in terra uiuentium .« Et item: »Non enim confessio peccatorum nisi huius seculi  tempore est, dum uoluntati sue unusquisque permissus est, et per uite licentiam habet confessionis arbitrium. Decedentes namque de uita, simul et de iure decedimus uoluntatis. Tunc enim ex merito preterite uoluntatis lex iam constituta, aut quietis aut pene excedentium ex corpore suscipit uoluntatem. Cuius temporis non iam liberam sed necessariam uoluntatem ostendit Propheta, cum dicit: Non enim mihi in diebus illis uoluntas, cessant enim uoluntates libere, etiam uoluntatis si qua erit cessabit effectus. Transire namque ad Abraham uolens diues chao medio non sinitur; cum tamen per libertatem uoluntatis in Abrahe sinibus esse potuisset. Interclusa est ergo libertas uoluntatis, quia confessio nulla  sit mortui, secundum id quod scriptum est: In inferno autem quis confitebitur tibi?  Item in psalmo LII: Populus hic labiis me honorat, cor autem eorum longe est a me , quia nolunt credere quod negare non possunt.«

Item in psalmo LuII: »Alienati sunt peccatores ab utero . Sic Esau alienatus ab utero est, cum maior minori seruiturus etiam antequam exsisteret nuntiatur, Deo future non nescio uoluntatis, cum et sermonis falsitas et uite error a uentre est, ipso potius hoc sciente, quam aliquo ad necessitatem genito naturamque peccati. Ac ne uitium referri posset ad originem, predurate in his ad obediendum uoluntatis crimen exprobrat, dicens: Furor illis secundum similitudinem serpentis, sicut aspidis surde  et obturantis aures suas, que non exaudiet uocem incantantium, medicamentis medicata a sapiente. Non excusatur quedam necessitas naturalis in crimine. Nam serpens innocens esse potuisset, cui aures per se ut surde sint obstruuntur, uocemque incantantis non audit, cum medicata medicamina a sapiente non percipit. Neque hic marsorum cantus et consopita uiperarum sibila memorat, quia hec eadem maiore cum energia per fidem nominis Dei uirtutemque torpescunt. Sed illam contumacem atque insolentem antiqui serpentis inobedientiam docet aduersum sanctorum cantus et medicata a sapiente medicamina obsurdescentis. Cum ei quotidie, ne fallat, ne subrepat, ne mordeat, etiam sub diuini nominis denuntiatione mandetur, et tamen obstructo deseuit auditu, ex  quo non obedientes Euangelio nati uiperarum sunt.« In psalmo LXuIII: »Hec itaque doctrine mensa, uel hic uitalis cibi sermo, et laqueus, et captio, et retributio, et scandalum est, cum a nobis Deus Iacob esse qui ab his sit crucifixus ostenditur. Hec est enim retributio tante impietatis, ut quod nobis est Dei uirtus, his scandalum sit. Nam cum illaqueati captique sint scriptis, intelligentie tamen carent sensu. Et ideo 168 obscurati sunt oculis ne uideant, id est ne lumen intelligentie contuerentur, quia secundum Euangelium, omni habenti dabitur, qui autem non habet, etiam quod habet auferetur ab eo . Indigni uidelicet qui intelligentie sensum ac lumen acciperent, et ideo euangelice libertatis scientiam non adepti, perpetuo adhuc legis onere deprimuntur,  ut ferant quod sustinere non possunt. Item in psalmo CXXI: Ille Isrel, a domino Pharaone uindicatus, in mari ablatus, in deserto angelorum cibo pastus, in lege eruditus, in prophetis obiurgatus, in natiuitate a Domino per consortium corporis susceptus, in cruce si crederet saluatus, in resurrectione si confiteretur glorificatus, nichil horum suum credidit, nichil horum manere suum uoluit.«

Item in psalmo CXXuIII: »Secundum principem eris huius spiritus, qui nunc operatur in filiis inobedientie. Operantur ergo he spiritales nequitie in his qui inobedientes Dei legi sunt, quos uoluntatis sue tanquam operarios eligunt, in res suas aliene intercessionis ministerio usuri.« Et post pauca: »Iudas  quoque in passione Domini ministerium diaboli fuit, et per eum effectum uoluntatis proprie est exsecutus, euangelista testante.« Item in eodem: »Iustus Dominus, patiens scilicet in ultionem, dissimulator ad penitentie tempus. Non inter exordium humane iniquitatis promptus ad penam, sed desinendi a criminibus seram licet uoluntatem peccatorum exspectans: tunc ceruices concidet, cum sine aliquo desinendi modo fabricantur, cum in longum peccata tenduntur, cum iam omne patientis misericordie tempus exclusum est.« Item in psalmo CXXXII: »Ergo quia munera et benedictiones Dei, quibus primum omnia cum creata et facta sunt benedixit, postea uero ex peccato Ade in anathemate constiterunt, gratum Deo est ea rursum in sanctificationis  sedem redire atque descendere. Benedictus enim homo fuit, sed post benedictionem peccauit, et statim impius fuit; sed qui mauult peccatoris penitentiam quam mortem, uult benedictionis sue rorem ab Hermon in Sion descendere, id est ex impietatis sede in sanctificationis locum transire. Rore enim omnia uirescunt, aluntur, augentur: ita principali illa Dei benedictione homo gignitur, spirat, et crescit. Est ergo bonum atque iocundum, ut a gentili errore, id est a profana Hermon ueneratione descendens, ad Sion, id est, ad eterne beatitudinis domum transeat, et eum qui salute omnium letatur oblectet.« In psalmo CXXXIu: »uoluisset enim populum suum, quem in patribus eorum Abraham, Isaac, et Iacob elegerat, non iudicari, ob quem post  diuersas plagas Aegyptum afflixerat, ob quem in columna ignis et nubis astiterat, ob quem mare diuiserat, aquam e petra eiecerat, manna e celo miserat, legem posuerat, ueniam tantis sacrilegis indulserat, tot irreligiosorum regna deiecerat, prophetas miserat, unigenitum suum nasci hominem uoluerat. Sed tot tantisque beneficiis populus ingratus, et colonus uinee primus electus, in ipsum 169 dominum uinee parricidales manus intulit, Deum quantum in se est cruxifixum in homine mortificans. Sed electi sunt serui, quibus uinea fructum eius reddentibus traderetur: quibus Dominus iudicato populo suo pietatis sue damnum consolaretur.« In psalmo CXXXuII, Quoniam magnificasti super omnia nomen sanctum tuum . »Non tantum unigeniti  Dei nomen est cognitum, super omnia magnificatum est, et in omnes se mansuetudo sanctitatis extendit. Non barbarus, non Scytha, non seruus, non liber, non mulier, non uir, non etas ulla secernitur. Super omnia enim magnificatum Dei nomen est.«

Et item idem in libro primo de Fide : »Esse autem filios Dei non necessitatem esse sed potestatem, quia proposito uniuersis Dei munere, non natura gignentium afferatur, sed uoluntas premium consequatur. Ac ne id ipsum, quod unicuique esse Dei filium a Deo Filio sit potestas, in aliquo infirmitatem fidei trepide impediret, quia per sui difficultatem egerrime speretur quod et  magis optatur et minus creditur, uerbum Deus caro factum est, ut per Deum uerbum carnem factum caro proficeret in Deum uerbum. Ac ne uerbum caro factum, aut aliquid aliud esset quam Deus uerbum, aut non nostri corporis caro esset, habitauit in nobis: ut dum habitat non aliud quam Deus maneret: dum autem habitat in nobis, non aliud quam nostre carnis Deus caro factus esset, per dignationem assumpte carnis non inops suorum, quia tanquam unigenitus a Patre plenus gratie et ueritatis, et in suis perfectus sit, et uerus in nostris.« Item in secundo libro : »Humani enim generis causa Dei Filius natus ex uirgine est et Spiritu sancto, ipso sibi in hac operatione famulante, et sua Dei uidelicet inumbrante  uirtute, corporis sibi initia conseuit, et exordia carnis instituit, ut homo factus ex uirgine naturam in se carnis acciperet, perque huius admistionis societatem sanctificatum in eo uniuersi generis humani corpus existeret: ut quemadmodum omnes in se per id quod corporeum se esse uoluit conderentur, ita rursum in omnes ipse per id quod eius est inuisibile referretur.« Et post pauca: »Non ille eguit homo effici, per quem homo factus est, sed nos eguimus ut Deus caro fieret, et habitaret in nobis, id est, assumptione carnis unius membra uniuerse carnis incoleret.« Et item: »Angelus pastoribus nuntiat natum Christum Dominum salutem uniuersorum.« Et item: »Cum Samaritana Domino erat sermo: uenerat enim redemptio uniuersorum.« Et  item: »Munus autem quod in Christo est omne omnibus patet unum, et quod ubique non deest, in tantum datur in quantum quis uolet sumere, in tantum residet, in quantum quis uolet promereri.« Item in tertio libro : »Curam ergo humani generis habens Dei Filius, primum ut sibi crederetur homo factus est, ut testis diuinarum rerum nobis esset ex nostris, perque infirmitatem carnis Deum Patrem nobis infirmis et carnalibus predicaret, uoluntatem in eo Dei Patris efficiens ut dicit: Non ueni 170 uoluntatem meam facere, sed uoluntatem eius qui misit me .«

Sanctus quoque Athanasius Alexandrinus in epistola ad Epictetum episcopum sic dicit: »uere homine facto Saluatore, totius hominis facta est salus.  Nec corporis solum, sed totius humani anime et corporis uere salus facta est in ipso uerbo. Humanum uero naturaliter ex Maria, secundum diuinas Scripturas, et uerum erat corpus Saluatoris. uerum autem erat, quia simile erat nostro. Soror etenim fuit nostra Maria, quoniam omnes ex Adam sumus.«

Sanctus Ambrosius, cuius sententie fidei et Ecclesie atque omnium uirtutum firmissime sunt columne, qui S. Augustinum per Dei gratiam fide illuminauit, baptismate consecrauit, atque doctrina pietatis instruxit, ita in libro de Paradiso dicit: »Discant igitur non superfluum, non iniustum, etiam preuaricatori prescriptum esse mandatum. Nam et ipse Dominus iehsu elegit Iudam, quem proditorem  sciebat. Quem si per imprudentiam electum putant, diuine derogant potestati. Sed hoc estimare non possunt, cum Scriptura dicat, quia sciebat iehsu quis eum proditurus erat . Accipiant etiam ipsi, qua ratione Dei Filius, uel preuaricaturo mandauerat, uel elegerit proditorem. uenerat Dominus iehsu omnes saluos facere peccatores, etiam circa impios ostendere suam debuit uoluntatem. Et ideo nec proditorem debuit preterire, ut aduerterent omnes quod in electione etiam proditoris sui seruandorum omnium insigne pretendit. Nec in eo lesus est, uel Adam quia mandatum accepit, uel Iudas quia electus est. Non enim necessitatem Deus, uel illi preuaricationis, uel huic proditionis imposuit: quia uterque, si quod acceperat custodisset, à  peccato potuisset abstinere. Denique nec Iudeos omnes credituros sciebat, et tamen ait: Non ueni nisi ad oues perditas domus Isrel . Ergo non in mandante culpa, sed in preuaricante peccatum. Et quod in Deo fuit ostendit omnibus quod omnes uoluit liberare. Nec tamen dico, quia preuaricationem nesciebat futuram, imo quia sciebat assero: sed non ideo pereuntis proditoris inuidiam in se debuit deriuare, ut ascriberetur de eo quod uterque sit lapsus. Nunc autem uterque redarguitur atque conuincitur, quia et ille mandatum ne laberetur accepit, et hic etiam in apostolatus munus ascitus est, ut uel beneficio Dei reuocaretur a proditionis affectu, simul unde mali reuincuntur prodesset omnibus.« Et in psalmo CXuIII exponens uersum,  Bonitatem fecisti cum seruo tuo, Domine, secundum uerbum tuum , ita dicit: »Quam bonus Isrel Deus rectis corde! Ergo bonus omnibus, quia omnes recto uult esse corde. Qui autem cor declinauerit, ipse a se gratiam diuine bonitatis auertit. Semper Deus bonus est, ideoque Paulus ait: uide ergo bonitatem et seueritatem Dei . Bonitas enim in omnes est, seueritas in paucos. Denique subdidit idem apostolus: In eos quidem qui ceciderunt seueritatem, in te autem bonitatem. Si enim non cecidissent, utique uterentur et ipsi Dei bonitate. Nam et tibi ideo bonus est, quia permanes. Quod si 171 non permanseris in bonitate, et tu excideris. Non ergo Deus propterea bonus esse desistet, quia tu lapsus es, et indiges seueritate,  si quidem ut seueritas Dei in bonitatem recurrat, unusquisque castigatus pedem referat a peccatis, et ad uirtutum tramitem bonamque conuersationem recurrat Denique docet de illis qui ceciderunt Apostolus, quia si non permanserint in incredulitate inserentur. Potens est enim Deus iterum inserere illos, ut, quemadmodum deserta uirgulta, ita et homines uelut caudicibus quibusdam uirtutis inserti, bonorum fructus possint referre meritorum.

Item ubi exponit: Appropinquauerunt persequentes me iniquitati : »Penetrat ergo, inquit, animam, et quasi candor eterne lucis illustrat. Sed quamuis diffuse per omnes, et in omnes  et supra omnes potestate sit, quia omnibus ortus ex uirgine est, et bonis et malis, sicut et solem suum oriri iubet super bonos et malos, illum tamen fouet qui appropinquat sibi. Sicut enim a se fulgorem solis excludit qui fenestras domus sue clauserit, locumque tenebrosum in quo diuersetur elegerit: ita qui se auerterit a sole iustitie, non potest splendorem eius aspicere, quia in tenebris ambulat, et in omnium luce ipse sibi causa est cecitatis. Aperi igitur fenestras tuas, ut tota domus tua ueri fulgore solis illuceat. Aperi oculos tuos, ut uideas orientem tibi solem iustitie. Pulsat ianuam tuam Dei uerbum: Si quis mihi aperuerit, inquit, intrabo . Si quis ergo non aperuerit, nunquid non ingredientis et non magis non aperientis est culpa? Nihil quidem  Deo est obseratum, nichil clausum eterno lumini. Sed portas malitie dedignatur aperire, conclauia non uult penetrare nequitie. An uero, cum anime nostre uigor putrem corporis refugiat portionem, quod eius gratiam corrupti artus sentire non possint, Deus corrupte anime membra quedam dedignatur habitare? Anime tamen uigor per corpus omne diffunditur: siue manus, siue pes, siue digitus, particeps sensus est. Dei potest alicubi deesse sapientia? alicubi deesse maiestas? Sane fugientes non retinet, non cogit inuitos, sed neque fastidit appropinquantes. Et illius quidem uirtus, illius uerbum Deus omnibus prope est. In ipso enim constant omnia, et ipse est caput corporis Ecclesie, in quo omnis inhabitat plenitudo. Sed plerosque ab eo  peccata secernunt, de quibus dictum est: Ecce qui elongant se a te peribunt. Unde Psalmista ait: Mihi autem adherere Deo bonum est . Et Apostolus ait: Non longe esse Deum ab unoquoque nostrum. In ipso, inquit, uiuimus, mouemur, et sumus . uitalem etenim gratiam omnibus subministrans, omnibus presto est bonitatis sue munere: sed proprior est illis qui contrito sunt corde.« Item ubi exponit: Misericordie tue multe, Domine . »Et si longe, inquit, a peccatoribus salus, tamen nemo desperet, quia multe sunt misericordie Domini. Qui suo peccato pereunt, misericordia Domini liberantur. Miserebor, inquit, cui misertus ero . Palam apparuit non querentibus, uocauit fugientes, congregauit 172  ignaros.« Et item ubi exponit: Longe est a peccatoribus salus . »Quorum serum, inquit, est iudicium, eorum salus longe est. Sed ipsi sunt sui auctores periculi, qui Domino non appropinquarunt. Ideo facti sunt longe, quia uoluntate sua a salutis se gratia separauerunt. Non refugit eos salus, sed ipsi salutem, qui se elongauerunt. uenit ad Iudeos, sed ipsi salutem non receperunt. Quomodo non receperunt? audi. iehsu salus est, iehsu filius hominis nuncupatus est. uenit filius hominis querere et saluum facere quod perierat. Sed Iudei dimitti sibi latronem postularunt, Iesum repudiauerunt.« Et item: Ne repellas me a mandatis tuis . »Si Deus repellit unumquemque  quem repellendum putat, uideamus ne excusationem ei tribuat, qui cum sequi Deum uelit repulsus sit: et primum quemadmodum bonum Deus repellit sequentem, nisi ipse mereatur repelli, sicut ipse Dominus ait: uulpes foueas habent , et ideo quasi uulpem repellit?« Item ubi exponit: Reuela oculos meos . »Bene, inquit, admonuit lectio Euangelii que decursa est, in qua sanatus est leprosus ille qui dixit: Si uis, potes me mundare , in uoluntate Domini constituens potestatis effectum. Cui respondit similiter: uolo mundare. Premissa pietas uoluntatis, secuta potestatis auctoritas est. Omnibus dicit iehsu: uolo, qui non uult esse peccatum. uelle Christi commune in omnes est: mundari fidei est credentis in Christum.  Et tetigit eum. Tangit eos, quorum fide tangitur. Denique dicit: Tetigit me aliquis, sentio uirtutem exisse de me.« Et item: Auser a me opprobrium et contemptum . »Aduersum me, inquit, detractabant. Ego eorum redemptor adueneram, ego ueneram, ut omnium peccata mundarem, ut recuperarem amissos, restituerem paradiso sancti Iacob hereditatem, et illi aduersum me detractabant.« Item: In eternum, Domine, permanet uerbum tuum . »Dilata, inquit, cor tuum, occurre Soli lucis eterne, qui illuminat omnem hominem. Et illud quidem uerum lumen omnibus lucet: sed si quis fenestras suas clauserit, eterno lumine se ipse fraudauit. Excluditur ergo et Christus, si tu mentis tue ianuam claudas. Etsi possit intrare, non uult  tamen importunus irruere, non uult inuitos cogere. Ortus ex uirgine processit ex aluo, uniuersa totius orbis irradians, ut luceret omnibus hominibus. Capiunt qui desiderant fulgoris perpetui claritatem, quam nox nulla interpolat.«

Et item cum exponeret, Anima mea in manibus tuis semper , ait: »Et ideo Filius hominis non habebat ubi caput suum reclinaret, quia cum diues esset pauper factus est: nec gloriam istius seculi requirebat, quia uenerat non ut in portione, sed ut in uniuersum humano generi subueniret, dicens: Mihi irascimini, qui totum hominem saluum feci in Sabbato?  Hoc est totum, non ut facultatum collatione ditaret, non ut honorum insignibus, non ut glorie secularis cumularet  augmento, hec enim non habent beatitudinis et gratie plenitudinem, sed totum, hoc est longitudinem uite complecteretur eterne.« Item in 173 eodem psalmo: Ponit thronum suum, quin diabolus, super sidera. Quando electum decipit, quando iustum circumuenit, cuius opera lucent sicut stelle in celo. »Nonne et Iudas proditor inter ceteros audiebat: uos estis lux mundi?  Nonne diabolus lumen eius exstinxit? quando etiam quos non potuerit circumuenire calumniatur, inuidens regni celestis gloriam: ut quos illecebris suis a Christo non potuit separare, eos calumniis suis debiti honoris fructu fraudare conetur. Ecce manus Domini parata est, que te fugientem ab aduersariis tueatur  ac protegat. Pharao te in patribus tenebat: superbus, immitis. Fugisti ab eo, suscepit te manus Domini, et de periculis liberauit. Non dimisisset Pharao, nisi tu ad Dominum refugisses. Dicebat Pharao, Dominum nescio, Isrel non demitto . uides quam superbus. Merito ergo susceptus in bono est qui malum fugit. Non patitur ergo Deus in malo nos esse, suscipit in bono. Nec patitur suos calumniis subiacere. Quare ergo non omnes saluentur, ita in eodem psalmo exponit. Dicit Sapientia: Querunt me mali et non inuenient. Non quia Dominus nolebat inueniri ab hominibus, qui se etiam non querentibus offerebat, sed quia his operibus querebatur, ut indigni essent qui quererent inuenire. Ceterum Simon, qui eum nesciebat, inuenit, inuenit  Andreas, Philippus ad Nathanel eum inuenisse se dixit.« Et item in libro de Ioseph: »Ceterum quod ad moralem pertinet locum, quia omnes uult saluos fieri Dominus Deus noster, dedit etiam per Ioseph his qui sunt in seruitute solatium.

Item in libro primo de Penitentia : »Non in eternum proiiciet Deus, aut obliuiscetur misereri Deus , clamat propheta, et sunt qui diuine miserationis quedam inducant obliuia. Sed aiunt ideo se ista asserere, ne mutabilem Deum facere uideantur, si his quibus fuerit iratus ignoscat. Quid ergo? repudiabimus diuina oracula, et istorum opiniones sequemur? Sed non Deus alienis assertionibus, sed suis estimandus est uocibus.« Et post aliquanta : »Et tu quidem, Domine,  omnes cupis sanare, sed non omnes curari uolunt.« Et item post aliquanta : »Ipse te doceat, qui etiam non custodientibus mandata sua ueniam non negauit, sicut habes in Psalmi corpore, Si iustitias meas profanauerint , et reliqua. Omnibus igitur promittit misericordiam.« Item in secundo libro : »Et ideo reuertimini ad Ecclesiam, si qui uos separastis impie. Omnibus enim conuersis pollicetur ueniam, quia scriptum est: Omnis quicunque inuocauerit nomen Domini saluus erit .« Et item : »Sed si isti non conuertuntur, uel uos reuertimini, qui lapsu uario de innocentie fideique precelso fastigio decidistis. Bonum Dominum habemus, qui uelit donare omnibus.« Et post aliquanta : »Ipse Dominus  Hierusalem fleuit, ut quia ipsa flere nolebat, Domini lacrymis ad ueniam pertineret. Ipse nos flere uult, ut euadere possimus, sicut habes scriptum in Euangelio, Filie Hierusalem, nolite me flere, sed uos ipsas flete .« Et item idem in sermone ex sententia Apostoli: »Credidit 174 Abraham Deo, et reputatum est ei ad iustitiam . Denique ait Apostolus: Ecce ego Paulus dico uobis, quoniam si circumcidamini, Christus uobis nichil proderit . Non quia non possit, sed quia indignos beneficiis suis iudicet qui uias eius deserant.« Et item in sermone Euangelii, quod preteriens iehsu uidit a generatione cecum . »Oblata erat, inquit, a Scribis et Phariseis Domino  Iesu adulterii rea, et hac oblata fraude, ut si eam absolueret, legem soluere uideretur: sin uero damnaret, propositum sui. mutaret aduentus, quia peccata omnium remissurus aduenit.« Et item in eodem: »uide, lector, diuina mysteria et clementiam Christi: cum accusatur mulier, caput Christus inclinat: eleuat autem, ubi defecit accusator. Ita nullum damnari uult, absoluit omnes.«

Nunc quia tempus et ordo ponendi est sanctum Ioannem Constantinopolitanum episcopum, qui propter dulcedinem salubris ac saporiue elocutionis a Grecis Chrysostomos, id est Os aureum, dignissime est appellatus, uerbis sancti Augustini, quibus eum in testimonium suum contra Iulianum inuitauit, uti dignum censuimus. Ingredere, inquit, sancte Ioannes,  ingredere et conside cum fratribus tuis, a quibus nulla ratio, nulla tentatio te separauit, opus est et tua sententia. Qui ait in Commento Epistole ad Hebreos: »Ad propitiandum enim, inquit, peccatis nostris: quare non dixit mundi, sed dixit populi? Nam omnium peccata sustinuit: sed quia interim de ipsis uertebatur sermo. Nam et angelus dicebat Ioseph: uocabis nomen eius Iesum, ipse enim saluabit populum suum . Hoc quippe primum oportuit fieri, et propter hoc uenit, ut istos saluaret, et tunc per istos illos, tametsi econtra contigit. Hec etiam Apostoli ab ipso initio dicebant: uobis suscitans filium suum misit benedicentem uos . Et iterum, uobis sermo salutis missus est; sed quia repellitis illud, et indignos uos iudicatis  eterne uite, ecce conuertimur ad gentes . Generositatem hic ostendit Iudaicam, dicens ad propitiandum peccatis populi.« Iterum sic dixit. »Qui enim? ipse est qui peccata omnium dimittit. Manifestauit in paralytico dicens, Dimittuntur tibi peccata . Et in baptismate. Dixit enim ad discipulos suos: Euntes docete omnes gentes, baptizantes eos in nomine Patris, et Filii, et Spiritus sancti .« Et item: »Nam et beatitudines que a Christo dicuntur, non monachis tantum dicte sunt, alioquin uniuersus mundus peribit, et accusabimus crudelitatem Dei. Si uero beatitudines solis monachis date sunt, secularem autem hominem impossibile est eas implere, ipse nuptias iussit, ipse ergo omnes perdidit. Si enim non possunt  cum nuptiis ea que monachorum sunt implere, perierunt et corrupti sunt, et in augustum conclusa que uirtutis sunt, et quomodo honorabiles sunt que nobis tantum impediunt? Quid ergo impossibile est? et ualde possibile, etiam habentes uxores uirtutem aggredi si uoluerimus. Quomodo? si habentes tanquam non habentes simus. Qui non gaudemus in his que possidemus; si mundo utamur tanquam non utentes. Si autem aliqui impediti sunt ex nuptiis, 175 sciant quoniam non nuptie illis impedimentum fuerunt, sed uoluntas que male utitur nuptiis; nam neque uinum facit ebrietatem, sed uoluntas et excessus moderationis. Utere cum moderatione nuptiis, et primus eris in regno, et omnibus frueris  bonis.« Et item, »Reproba, inquit, et maledictioni proxima . O quantam habet consolationem hic sermo! Maledictioni, inquit, proxima, non maledictio. Qui autem necdum in maledictionem incidit, sed proximus est, et longe fieri poterit. Et non hoc solo consolatus est, sed etiam in eo quod sequitur. Non enim dixit: Reproba et maledictioni proxima, que comburetur. Sed quid? Cuius consummatio in adustionem. Si usque ad finem permaneat, inquit. Proinde si abscidamus et aduramus spinas, poterimus mille bonis perfrui, et fieri probabiles, et benedictionis participes.«

Et item: »Quid autem difficilius, dic mihi, quam contum in fronte portare, et impositum puerum multa millia schemata facientem ibidem baiulare,  et delectare spectantes? Quid autem difficilius quam cum gladiis pilarum more ludere? quid difficilius quam super funem extensum ambulare ueluti super equale solum, et rursum ambulantem uestiri, spoliari, tanquam in lecto sedeat? Nonne mirabilis, nobis ista res esse uidetur, et terribilis ut etiam uidere nolimus, sed timeamus et tremamus ad ipsum aspectum? Quid autem grauius, dic mihi, quam profundum pelagi scrutari, et decem millia alias artes quis dicere possit? Si omnium istarum facilior est uirtus, si uoluerimus et in celum ascendere. uelle enim opus est hic tantum, et omnia sequuntur. Non potes enim dicere: Non possum, neque accusare potes Conditorem. Si enim impossibiles nos fecit, deinde imperat, accusatio eius est.  Quomodo ergo, inquit, multi non possunt? Quomodo ergo, multi nolunt, dic. Si enim uoluerint, omnes poterunt. Propter hoc et Paulus dicit: uolo omnes homines esse sicut et meipsum , quoniam sciebat quia omnes poterant esse sicut ipse. Nequaquam enim hoc diceret, si impossibile esset. uis fieri? principium tantum apprehende. Dic autem mihi, in artibus cunctis, cum uoluerimus in eis perfecti fieri, non sufficit nobis uelle, an etiam aggredimur ipsas res? ueluti quod dico: uult aliquis fieri gubernator: non dicit uolo, et hoc ei sufficit, sed etiam rem ipsam aggreditur. uult fieri negotiator: non dicit uolo tantum, sed etiam rem aggreditur: et sic omnibus non sufficit uelle tantum, sed etiam opus oportet addere. In celum  autem uolens ascendere dicit tantum uolo. Quomodo ergo dicebas, inquit, quia uelle sufficit? Sed uelle cum opera apprehendens, etiam rem cum labore. Habemus quippe cooperatorem et adiutorem Deum. Tantum rem assumamus, tantum ueluti ad opus accedamus ad rem, tantum curam geramus, tantum in mente ponamus, et cuncta sequentur. Si uero dormierimus, et stertentes speremus intrare in celum, quando poterimus hereditatem celorum apprehendere? Desideremus 176 ergo hec, obsecro, desideremus. Quid omnia ad presentem uitam negotiamur, que crastina derelinquemus? Assumamus igitur uirtutem, que nobis in perpetuum sufficiet, in quo erimus semper et eternis bonis fruemur.« Et  item: »Postquam enim dixit superius illa magna ualdeque miseranda, dicit nunc et decora ex eius sollicitudine quam de hominibus gerit. Et quamuis illud uniuersale sit quod omnia continet, uerumtamen hoc multo amplius est uniuersale, ut quantum in ipso est omnes credant. Nam etiam Ioannes dicit, uita erat. Sed et prouidentiam eius manifestans iterum dicit, quoniam lumen est. Per ipsum, inquit, mundationem faciens peccatorum nostrorum, sedet in dextera maiestatis in excelsis. Duo quedam in hoc loco significat maiora, quod de nobis curam gerit, uel quod peccata nostra mundauerit, et quoniam per seipsum hoc opus impleuerit. Et in multis locis inuenies eum in hoc maxime gloriari, non solum quoniam conuersi sumus ad Deum, sed  etiam in eo quod per Filium fuerit istud effectum.«

Et item: »Nullam autem imbecillitatem aliquid arbitror eo quod dixit Patrem indignaturum pro his que fuerit indigna perpessus. Hoc magis multe Patris circa Filium dilectionis et honoris ostenditur. Qui enim indignatur pro eo, quomodo extraneus ab illo esse coniicitur? Quod etiam in alio dicitur psalmo: Qui habitat in celis irridebit eos, et Dominus subsannabit eos. Tunc loquetur ad eos in ira sua, et in furore suo conturbabit eos .« Et iterum ipse dixit: »Eos autem qui me sibi regnare noluerunt, adducite in conspectu meo et interimite. Quia uere eius sunt hec uerba, audi quid dicat et in alio loco: Quoties uolui congregare filios tuos et noluisti? Ecce relinquetur uobis domus uestra  deserta . Et iterum: Auferetur a uobis regnum Dei, et dabitur genti facienti fructus eius.« Et item: »In hoc cernimur similes Deo, si cunctos amabimus, diligamus etiam inimicos nostros: non autem si signa uel miracula fecerimus. Nam et Deum ipsum admiramur quidem miracula facientem, sed amplius admiramur miserantem et longanimiter sustinentem. Si igitur et in ipso Deo illud amplius admirandum, quanto magis in homine?«

Et item: »Si enim patres uestri, inquit, quia non sperauerunt sicut oportebat sperare, hec passi sunt, multo amplius uos. Ad illos enim iste sermo factus est. Hodie namque, inquit, semper est donec constet mundus. Propterea consolamini uos ipsos per singulos  dies usquequo uocatur hodie: hoc est, edificate inuicem, corrigite uos ipsos, ne contingant uobis similia, ne obduretur quisquam ex uobis decipiente peccato. Attendis quia infidelitas peccatum facit? Sicut enim infidelitas malignam uitam procreat, sic etiam anima quando in profundum malorum uenerit contemnit, contemnens autem neque credere patitur ut se timore liberet. Dixit namque, inquit, Non uidebit Dominus, neque intelliget .« Et item: »Quidam enim audientes amaricauerunt, sed non omnes qui 177 exierunt ex Aegypto per Moysem. Quibus autem iratus est quadraginta annis? nonne peccatoribus, quorum membra ceciderunt in eremo? Quibus  autem iurauit quia non intrent in requiem eius, nisi infidelibus? et uidemus quia non poterant intrare per infidelitatem.« Et paulo post: »Quorum obduratorum mentionem facit, nonne Iudeorum?« Quod autem dicit, tale est: »Audierunt et illi, inquit, sicut et nos audiuimus, sed nichil profuit illis. Non ergo putetis quia ex auditu tantum predicationis iuuamini, quia et illi audierunt, sed nichil utilitatis habuere, quoniam non crediderunt. Caleph autem et iehsu, quia non consenserunt infidelibus, effugerunt penam que illis illata est. Et inspice quam mirabiliter. Non dixit non consenserunt, sed non contemperati sunt, hoc est sine seditione dissenserunt, illis omnibus unam atque eamdem sententiam habentibus.« Et item: In die qua apprehendi manum eorum  ut educerem eos de terra Aegypti, et ipsi non manserunt in testamento meo, et ego neglexi eos, dicit Dominus . »Intuere a nobis primum incipere mala. Ipsi, inquit, primi non manserunt. Ex nobis est negligentia.«

Et item: Prudentia autem carnis inimica est in Deum, legi autem Dei non subiicitur, neque potest. »Quid ergo, inquit, non hoc est crimen? Et ualde quidem crimen est. Malus enim usquequo est malus non subiicitur quidem, mutari autem et fieri bonus potest. Abiiciamus igitur intelligentias carnales. Que sunt autem carnalia? quecunque corpus florere faciunt, et luxuriari, uitiant autem animam.« Ponunt autem quidam exemplum Apostoli dicentis de Esau: Non enim inuenit penitentie  locum, quamuis eam cum lacrymis inquisisset , uolentes ostendere quia non Deus omnes saluos uult fieri, etiamsi uelint saluari. Unde iste doctor in hoc eodem libro dicit: »Quid hic dicimus? Num penitentiam Paulus excludit? Nequaquam. Quomodo ergo dicit, quod non inuenerit penitentie locum? Si enim culpauit semetipsum, si gemitibus magnis ingemuit, cur penitentie locum inuenire non meruit? Quoniam non erat penitentia illa. Sicut et tristitia Cain non ex patientia descendebat, quod occisio fratris aperuit: sic etiam hic non erant illa uerba penitentie. Nam et hic fratris occisione depalatur, quandoquidem, quantum ad eum attinuit, etiam ipse fratri suo Iacob intulit mortem. Nam sic dixit: Appropinquant, inquit, dies  passionis Patris mei, et interficiam fratrem meum . Non ergo ualuerunt sole lacryme penitentiam illi tribuere: et non dixit simpliciter quia per penitentiam quesiuit, sed cum lacrymis inquisiuit penitentie locum et non inuenit. Quid ergo dicimus, nisi quia non penituit ut conuenit? Hoc est enim penitentia, ut congruenter geratur. Alioquin si penitentiam damnat Apostolus, quomodo iterum uelut segnes admonet et hortatur? quomodo claudos effectos et remissos atque solutos, quod est ruine principium, ut erigantur inuitat? Mihi quidem uidetur, quia significat aliquos inter illos adulteros, 178 quos tamen publice nolebat arguere, sed fingit ignorantiam postea uero si perstiterint,  tunc iam conuenit increpare, ne si ante uolueris arguere, impudendos et proteruos efficias. Sicut etiam Moyses fecit circa Zambrium et Casbitidem. Penitentie, inquit, locum non inuenit. Potest et aliter intelligi, quia peccatum penitentia maius admisit. Sunt enim peccata penitentiam superantia: ueluti si diceret: Non cadamus in insanabilem ruinam. Dum enim claudicat quisquis, facile potest rectus uel sanus effici: si uero penitus subuertatur, quid ulterius? Proinde necdum lapsis hec loquitur, ut eos timore deprimeret. ueluti si diceret, quia qui cecidit nullam consolationem mereri iam poterit. Et hic quidem istos ne caderent aliter admonebat: in alio uero loco ubi iam eis qui ceciderant loquitur, ne in desperationem deciderent, contraria dicit:  Filioli mei, inquit, quos iterum parturio donec reformetur Christus in uobis . Quibus alibi dicebat: Qui in lege iustificamini a gratia excidistis . Ecce ipse testatur quia ceciderant. Qui ergo stat et audit, quoniam qui ceciderit ueniam non ualet impetrare, ualidius stabit et cautius. Si uero et circa eum qui cecidit simili uolueris uehementia, ad id redigitur ut nunquam possit assurgere. Quali enim spe conuersionem uel quales fructus suscipit? Non solum, inquit, lacrymas fudit, sed etiam exquisiuit. Et uidetur quidem excludere penitentiam: sed cautiores eos et muneratiores reddit, ne ferantur pro omnibus ad ruinam. Quanticunque igitur non credunt esse gehennam, hec in mentem reuocent: et quotquot existimant impunita remanere  peccata, hec considerantes attendant cur Esau ueniam non potuit adipisci, quia uidelicet non penituit ut debuit. uis uidere integram penitentiam? Aduerte Petrum, qualiter penituerit postquam negauerat Christum. Narrans namque nobis euangelista eius historiam: Et exiens, inquit, plorauit amare . Idcirco illi remissum est tam grande peccatum, quia sicut debuit penitentiam gessit. Etiam Iudas penituit, sed male; laqueo namque se suspendit. Penituit etiam, sicut iam dixi, et Esau; magis autem iste neque penituit. Lacryme quippe ille non erant penitentie, sed animi uiolenti et indignationis inferne: quod ex eius operibus aperitur. Penituit et beatus Dauid: Lauabo per singulas noctes lectum meum, et in lacrymis  stratum meum rigabo . Et peccatum, quod ante multum tempus admiserat, post tantos annos, tantasque generationes lugebat, ueluti de recenti tempore perpetratum. Penitentem quippe non conuenit indignari, nec exasperare: quin potius continere, sicuti condemnatum et fiduciam non gerentem, et ueluti quippe qui misericordia saluari desiderat.«

Et item: »Hec quippe est causa omnium bonorum, si in nobis spiritalis gratia perseuerat. Hec quippe nos ad omnia recto itinere reducit, sicut etiam quando ab ea excedimus perimus, et deserti efficimur omni bono. Non itaque eam repellamus. In nobis quippe est etiam ut permaneat  179 in nobis, uel ut discedat a nobis. Illud enim fit quando celestia meditamur, hoc autem quando ad secularia declinamus.« Item in homilia prima Psalmi L: »Propterea scribo, ut uulnus et medicamenta uniuersi cognoscant. Non timeo confusionem, quia meam salutem desidero. Sic et Paulus facit: concessa sibi peccata publicat dicens: Gratias ago qui me confortauit Christo, quia fidelem me existimauit, qui prius fui blasphemus et persecutor et contumeliosus, et nunc fidelem me fecit . Propterea, inquit, memetipsum publico, ut si quis est blasphemus et iniuriosus, et multis obnoxius malis, non desperet salutem. Tantum est ut recedat a malis et faciat bona, et habeat spem salutis, quia nolo mortem peccatoris, dicit Dominus, tantum ut conuertatur  et uiuat.« Item in homilia de Cananea: »Transiens, inquit, iehsu uidit Mattheum sedentem in teloneo, et dixit ei: Sequere me . O uirtus sermonis! quasi quidam introiit hamus, et captiuum militem fecit, et ex luto aurum est operatus. uenit uncinus, et statim exsurgens secutus est eum. In profundo malignitatis erat, et usque ad uerticem uirtutis conscendit, ut nobis neminem desperare debere salutem doceret, quia naturalis malignitas non est. Liberi quippe arbitrii nos creauit Deus, ut uoluntate nostra cum adiutorio Dei quod uolumus faciamus. Si publicanus es, potes fieri euangelista. Si blasphemus es, potes fieri apostolus. Si latro es, potes paradisi colonus effici. Si magus es, poteris adorare. Non est ulla malitia, que penitentia non  soluatur. Et ideo tanquam principia malignitatum elegit Christus, ut nemo usque in finem semetipsum despiciat. Noli mihi dicere: Periui, quia iam medicum habes satis fortiorem te, et potentiorem quam infirmitas tua est. Medicum habes uoluntatem tuam, si uolueris emendantem, et potentem, et cupientem.«

Item in homilia de Turture: »Oritur sol et occidit sol, et ad locum suum reuertitur. Ortus est enim nobis sol iustitie, Christus, de sancta Maria secundum carnem genitus: Oriens quippe nomen illi. Occidit uero, quando post crucem ad inferna descendit. Oritur sol, et occidit sol, et ad locum suum reuertitur, ipso dicente: Cum exaltatus fuero, uniuersos traham ad me . De hoc sole  iustitie et Isaias pronuntiat dicens: In diebus illis orietur sol iustitie, et sanitas erit in pennis eius . ueniente enim sole iustitie, Christo, ad tactum fimbrie uestimenti eius fons profluuii sanguinis exsiccatus est. Nigra sum et speciosa, filia Ierusalem. Si qua hic peccatis anima denigrata, ne timeat, tantummodo penitentiam agat et dicat: Nigra sum ego, et decora. Et si in nouissimo spiritu est, et. ut ita dicam, si in extremo halitu positus, ne formidet, tantum cum fletu peniteat, et compuncto confiteatur corde. Ad uesperum enim demorabitur fletus, et, ad matutinum letitia. Imitare namque Ezechiam regem, et sequentia.« Et in libro de Reparatione lapsi: »Intuere denique uel in principiis  Ieremie que referuntur de Deo, uel apud reliquos prophetas. Quomodo etiam cum despiceretur 180 et contemneretur a populo, tamen rursus reuertebatur ad eos, et amore eorum constrictus, sectabatur eos etiam auersos a se. Et hoc est, quod ipse Dominus in Euangeliis indicat cum dicit: Ierusalem, Ierusalem, que occidis prophetas et lapidas missos ad te: quoties uolui congregare filios tuos, sicut gallina congregat pullos suos sub alis suis, et noluisti?  Sed et Paulus dicit ad Corinthios scribens, quoniam Deus erat in Christo mundum reconcilians sibi , non reputans eis delicta ipsorum, et posuit in nobis uerbum reconciliationis. Pro Christo enim legatione fungimur, sicut Deo deprecante per nos, rogamus  pro Christo reconciliamini Deo. Hec etiam ad nos dici putemus. Non solum enim infidelitas, sed at uite contaminatio, exsecrabiles istas inimicitias facit inter Deum et hominem. Sic enim Apostolus dicit, quia sapientia carnis inimica est Deo . Age ergo, destruamus hunc inimicitiarum parietem, et uiam nobis reconciliationis faciamus ad Deum, ut iterum efficiamur ei amabiles et concupiscibiles.« Et post aliquanta: »Nos autem, qui certi sumus de fine, et manifeste nouimus, quia si nolumus, neque naufragia anime, neque damna poterimus incurrere, quomodo non arripimus denuo priora exercitia, et negotia que negligenter amisimus reparamus, sed iacemus resupini et desides, et manus otiosas plicamus ad pectus, et utinam otiosas,  et non operantes in perniciem nostri, quod est utique euidentis insanie?« Et item: »Nam si propterea nos fecisset Deus ut puniret, bene desperares et dubitares de salute tua. Si uero propter bonitatem suam tantummodo nos fecit, ut eternis eius bonis et muneribus fruamur, atque que agit ab initio seculi usque ad presens tempus, propterea agit, et propterea monet, ut nos misericordia sua saluet, que ultra nobis desperandi, que ambigendi causa supererit?« Et post paululum, ostendens quam amabiliter conuersionem suscipiat peccatoris dicit: »Quis dabit cor eorum ita esse in eis, ut timeant me et custodiant mandata mea omnibus diebus uite sue, ut bene eis fiat et filiis eorum usque in seculum? Sed et Moyses, docere populum uolens quid  Deus requirat ab omnibus, ita dicit: Et nunc, Isrel, quid Dominus Deus tuus poscit a te, nisi ut timeas Dominum Deum tuum, et incedas in omnibus uiis eius, ut diligas eum ex toto corde tuo et ex tota anima tua?  Deus uero, qui cupit diligi a nobis, et omnia facit pro hoc, nec unigenito suo parcit pro salute nostra et caritate, et qui optat, ut ita dicam, ut quocunque pacto et quandocunque reconciliemur ei, quomodo penitentes nos et conuersos ad se non libenter suscipiet et amabit ut filios?« et cetera que plenius et latius in prefatis suis dictis lector quilibet poterit inuenire.

Sed et in Commento Euangelii Matthei dicit: »Ierusalem, Ierusalem, que occidis prophetas, et  lapidas eos qui ad te mittuntur . Omnia futura ante prospiciens Dominus preuidit etiam ruinam ciuitatis illius, et plagam que a Romanis uentura fuerat super populum illum. Ideo extollens lamentum lugebat eum 181 dicens: Ierusalem, Ierusalem. Recordabatur quidem sanguinem sanctorum suorum qui effusus erat ab illis, et qui adhuc postmodum fuerat effundendus Sed non tantum dolebat de iniuria sanctorum suorum, sciens qualem illis gloriam preparauerat pro morte carnali: sed de illorum interitu flebat, et in illo peiora. Sicut enim benefacientes non Deo prestamus, sed nobis, Deus autem gaudet non de suo lucro, sed de nostra salute: sic peccantes non Deo nocemus, sed nobis, Deus autem tristatur non de sua iniuria, sed  de nostra perditione. Sicut rex benignus, audiens criminosas personas, lege quidem ipse mortis sententiam dictat aduersus eos: tamen, misericordia instigante, lacrymas fundit super ipsos, et uult eos adiuuare, et non potest, contradicente sibi iustitia. Quoniam misericordia tunc est uera misericordia, si sic facta fuerit ut iustitia per eam non condemnetur. Si autem, contempta iustitia, misericordia obseruetur, ipsa misericordia non est misericordia, sed fatuitas. Nam et iustitia non est uera iustitia, nisi habuerit in se misericordiam. Iustitia sine misericordia non est iustitia, sed credulitas: sic et misericordia sine iustitia non est misericordia, sed fatuitas. Sic et Dominus ipse quidem mortis sententiam dictabat super Iudeos dicens: Ecce ego mitto ad uos prophetas, et  ex ipsis occidetis, ut ueniat super uos omnis sanguis iustus , et ipse eos miserabili lamentatione plangebat dicens: Ierusalem, Ierusalem. Nam Deus inuitus compellitur cum magno dolore peccatores condemnare. Non enim sic dolet, quia ipse ab eis offenditur, sed quia quasi uiolenter cogitur perdere aliquem qui omnes cupit saluare. Nam quemadmodum in uobis contra naturam est benefacere? Sed dicet aliquis: Cum in potestate habeat Deus perdere et saluare, quis eum inuitum compellit condemnare si non uult? Tu qui non desideras misericordiam Dei. Nam sicut qui desideranti misericordiam denegat crudelis est, sic qui non desideranti misericordiam prestat iniustus est. Sed dicis: Quis est homo qui non desiderat misericordiam  Dei? Tu, qui permanes in peccatis. Desiderare est autem misericordiam Dei, conuerti ad Deum. Ille enim desiderat misericordiam Dei, qui timet iram eius. Non desiderat misericordiam Dei, sed contemnit, qui non conuertitur ad Deum qui fecit eum. Ierusalem, Ierusalem, que usque nunc luctata es contra misericordiam meam tuis peccatis, nunc autem iam superasti. uolo enim in te misereri, sed uires misericordie faciende non habeo, nec possum te amplius sufferre. Incessabilibus enim iniquitatibus tuis misericordia mea quasi iam lassata proposito suo defecit. Que occidis prophetas, et lapidas eos qui ad te mittuntur. Misi ad te Isaiam et serrasti eum: misi ad te Ieremiam, et lapidasti  eum: misi Ezechiel, et tractum per lapidem excerebrasti eum. Quomodo saneris, qui nullum ad te medicum uenire permittis? quomodo cures infirmitatem tuam, qui omnem medicinam conculcas? Sanctis meis 182 non peperci, ut tibi parcerem peccatrici. Illorum uitam neglexi ne tuam mortem uiderem. Omnes medici spiritales in te defecerunt, et tu curata non es: insanabilis passio tua uicit artem diuinam. Si de morte tua gauisus fuissem, nunquam ad te misissem prophetas. Si te perdere uoluissem, nunquam ad te ipse uenissem. Ego tibi quid faciam, si tu ipsa uiuere non uis? Quoties uolui congregare filios tuos, sicut gallina pullos suos, et noluisti? Cum te in Aegypto quasi sanguinarius accipiter sequebatur Pharao, misi super te Moysem et  Aaron, quasi duas mollissimas pennas misericordie. Liberatos uos de unguibus eius rapui in desertum, et noluistis, facientes uobis uitulum in Choreb, ut seruiretis potius idolo mortuo, quam Deo uiuenti. Quoties uolui congregare filios tuos, sicut gallina pullos suos, et noluisti? Percurrere si uis in iudicium, quoties peccauerunt, et tradidit illos Deus, et iterum liberauit.«

Et sanctus Theophilus Alexandrinus episcopus: Cuius rei testis est ille qui loquitur: Omnes declinauerunt, simul inutiles facti sunt . Et prophete Christi auxilium deprecantes: Domine, inclina celos et descende : non ut mutaret loca, sed propter salutem nostram carnem humane fragilitatis assumeret.

 Et sanctus Hieronymus, Hebraice, Grece, et Latine lingue peritissimus, qui dicitur ut nucem iuxta nucleum frangens, medullas et ipsa uiscera Scripture sancte inuestigando, Domino inspirante, penetrare promeruit, in expositione Ezechielis prophete ita dicit: »Nunquid uoluntatis mee est mors impii, dicit Dominus Deus, et non ut conuertatur a uiis suis et uiuat?  Ergo Domini uoluntatis est omnes saluos fieri, et ad notitiam ueritatis uenire. Ubicunque autem Dei uidetur seuera et truculenta sententia, non homines sed peccata condemnat.« Et item supra: »Ad eos sermo fit qui uolunt agere penitentiam, et iustitia peccata delere, ut cum fiducia conuertantur, et pleno animo agant penitentiam. Hic autem ad eos loquitur, qui  magnitudine peccatorum, imo impietatum suarum, desperant salutem.« Et post pauca: »Quibus respondet Deus, non uelle se mortem impii, sed ut reuertatur et uiuat. Atque ut sciamus qui sint impii ad quos loquitur, sequens sermo demonstrat: Quare moriemini, domus Isrel?  uita autem et mors in hoc loco non hec significatur, qua omnes communi cum bestiis lege nature uel uiuimus, uel morte dissoluimur: sed illa de qua scriptum est: Placebo Domino in regione uiuentium . Et, Anima que peccauerit ipsa morietur , et a speciali commonitione, qua Isrel domui loquebatur, ad generalem transit disputationem, quod et iustum preterite non  saluent iustitie, si nouis sceleribus fuerit occupatus, et peccatorem uel impium antiqua peccata non perdant, si operibus iustitie ueteres emendarit errores, Deumque non preterita in utroque iudicare, sed presentia. Si dixero, inquit, iusto: uita uiues, et ei premia iustitie 183 pollicitus fuero, confisusque ille peccauerit, omnes iustitie eius pristine obliuioni tradentur, in presenti iniquitate morietur. Nec mea est mutata sententia, cum non possim in eodem homine peccatori reddere quod iusto promiseram. Econtrario, si peccatori et impio fuero comminatus, et dixero: Adhuc tres dies et Niniue subuertetur, et ille egerit penitentiam, bonisque operibus emendarit errorem, in mandatis uite ambulet, nec faciat  quidquam iniustum, nonne habebit uitam, cui est Christus uiuere, et nequaquam mori? Comminatio peccatoris iustum punire non debeat.«

Et in Osee propheta: Cum sanare uellem Isrel : »Ego qui malo penitentiam peccatoris quam mortem, et postea loquor in Euangelio: Non indigent sani medico, sed hi qui male habent , uulnera populi mei sanare conatus sum. Et cum hec omni arte tractarem, ut miserabilis populus curaretur, subito exstitit Ieroboam de tribu Ephraim, qui uitulos aureos faceret, et malitia Samarie reuelata est. Et est sensus: Cum uellem uetera populi mei peccata delere propter antiquam idololatriam, Ephraim et Samaria noua idola repererunt. Sed et hoc dici potest, quod Domino Saluatore,  post effusionem sanguinis sui, et Ecclesiam tam de Iudeis quam de gentibus congregatam, uolente populi peccata sanare, et eos ad penitentiam reducere, subito Ephraim, qui ubertatem falsorum dogmatum repromittunt, et populus Samarie, qui se dicit Dei precepta seruare, surrexerunt et operati sunt idolum falsorum dogmatum, et per illos ingressus est fur et latro diabolus in Ecclesiam, siue ipsa doctrina hereticorum ingressa est quasi fur et latrunculus. De quibus et Saluator dicit in Euangelio: Omnes qui uenerunt fures fuerunt et latrones « Item: »Non sunt reuersi ad Dominum Deum suum, et non quesierunt in omnibus his . Quod si reuersi fuissent ad Dominum, audissent  utique per Ieremiam loquentem Dominum: Reuertimini ad me, et ego reuertar ad uos. Et cum tanta fecerint, non quesierunt eum quem suo uitio perdiderunt.« Item: »Circumdedit me in mendacio Ephraim . Quod et Ephraim et domus Isrel et Iuda circumdederint Deum in mendacio et impietate, et tante clementie sit Deus, ut non eis abscindat spem salutis, sed ignoscat illis, et paratus sit uocare populum sanctum et populum Dei, qui nunc impietate peruersus est. Iuxta tropologiam quoque, uelle Dominum et hereticos saluari, et ecclesiasticos peccatores, et omnes suo uocabulo nuncupari.« Et item: »Sanabo contritiones eorum . Hoc tam ad hereticos et Iudeos, quam ad gentes et ad omne dogma peruersum referri  potest, ut cum egerint penitentiam ueniam consequantur.« Item in prophetia Amos: »Super tribus sceleribus Gaze . Hoc est ergo quod dicit: Exspectaui multo tempore ut agerent penitentiam, et ideo nolui punire peccantes, ut aliquando conuersi reciperent sanitatem.« Et item: »Non faciet Dominus Deus uerbum, nisi reuelauerit . Et nota quod clemens et benignus Deus semper futura prenuntiat, 184 ne cogatur inferre supplicia. Qui autem predicit, non uult punire peccantes.« Et item: »Iurauit Dominus in superbiam Iacob . Ut qui egerit penitentiam, ascendat cum fluuio ascendente: qui autem perseuerauerit in delictis, descendat sicut fluuius Aegypti, et ingressus mare absorbeatur. Ac per hoc ostendit  superbiam Iacob, contra quam iurat Deus, eternis suppliciis deuorandam.« Et item: »Si conuersa fuerit gens illa a malis suis, et ego agam penitentiam de his que cogitaueram facere ei . Non ergo Deus mutatur, qui semper est immutabilis: sed nos cum nostram conuersationem mutamus, seuit, irascitur, comminatur, et dicit se illaturum esse supplicia. Si agamus penitentiam, ipsum quoque sue penitebit sententie.« Et item in prophetia Ione : »Misericors enim et miserator Dominus, patiens et multe miserationis. Tamen eos qui custodiunt uanitates non relinquit, non detestatur, sed exspectat ut redeant. Illi uero tantam misericordiam, et ultro se offerentem, sponte propria derelinquunt.« Et item: »Afflictus est Ionas . Pulchre autem  dolens, quod interpretatur Ionas, affligitur dolore, et tristis est anima eius ad mortem: quia ne periret populus Iudeorum, quantum in se fuit, multa Christus perpessus est.« Et item: »Confidenter respondit et dixit: Bene irascor ego, uel contristor usque ad mortem, Non enim sic uolui saluare alios ut perirent alii, non sic alienos lucrifacere, ut meos perderem. Et reuera usque ad presentem diem Christus plangit Ierusalem, et plangit usque ad mortem, non suam sed Iudeorum, ut moriantur negantes, et resurgant Dei Filium confitentes.«

Et in Michea propheta: Ante faciem eorum diuiserunt : »Quia angeli, siue Pater, et Filius, et Spiritus sanctus, diuiserunt quod uidebatur obstare, et fecerunt uiam uolentibus ingredi.« Et  item: »Indicabo tibi, o homo, quid sit bonum . Quia dubitas, o popule Isrel, imo uniuersum hominum genus , quomodo pro peccatis tuis possis placare Deum, si nec habes uictimas, quibus tua compensetur impietas, ego respondebo tibi, quid querat Deus.« Et item idem in Commento Epistole ad Ephesios: »Nos homines pleraque uolumus facere consilio, sed nequaquam sequitur effectus. Illi autem, scilicet Deo, nullus resistere potest, quin omnia que uoluerit faciat. uult autem ea que sunt plena rationis atque consilii. uult saluari omnes, et in agnitionem ueritatis uenire. Sed quia nullus absque  propria uoluntate saluatur, liberi enim arbitrii sumus, uult nos bonum uelle, ut cum uoluerimus, uelit in nobis et ipse suum implere consilium.« Et item, »Nolite contristare Spiritum sanctum Dei . Meror sancti Spiritus sic intelligendus, quomodo ira Dei, et somnus, et cetere in humanam similitudinem passiones. Non quo contristetur Spiritus, et ullam perturbationem Diuinitas sentiat: sed quo ex uerbis nostris Dei discamus affectus, quod mereat quotiescunque peccamus, et defleat peccatores. 185 Nam et Saluator in corpore constitutus fleuit Hierusalem, et omne hominum genus in propheta deplorat, dicens: Heu mihi anima quia periit reuerens a terra, et qui corrigat inter homines non est. Omnes in sanguine iudicantur .  Et item in homilia undecima Euangelii secundum Lucam: Hec fuit descriptio prima a preside Syrie Cyrino . O Euangelista, uideris significare quia in totius orbis professione describi oportuerit et Christum, ut cum omnibus scriptus sanctificaret omnes, et cum orbe relatus in censum, communionem sui preberet orbi, ut post hanc descriptionem, describeret quoque ex orbe secum in libro uiuentium, et quicunque credidissent in eo, postea cum sanctis illius scriberentur in celis.« Et in duodecima: »Quamobrem angelus descendit de celo, et ait: Annuntio uobis gaudium magnum , et reliqua. Puto et de uniuersis hominibus generaliter debere credi. Unicuique duo assistunt angeli, alter iustitie, alter iniquitatis. Si bona fuerint in  corde nostro, quin nobis loquatur angelus Domini. Sin uero mala fuerint in corde nostro uersata, loquitur nobis angelus diaboli. Sic et in singulis prouinciis.« Item in tertia decima: »Cum fecissent omnia,« quin angeli, »que in suis uiribus erant, ut sanarentur homines, et noluissent illi recipere sanitatem, cernunt eum qui sanare potuit glorificantes.« Item in decima quinta: »uidens Simeon paruulum a se gestari, qui ad uinctos uenerat resoluendos, seque ipsum nodis corporis liberandum, sciens neminem posse de claustro corporis quempiam emittere cum spe future uite, nisi eum quem brachiis continebat. Unde et ad eum loquitur, Nunc dimittis seruum tuum in pace . Hoc autem non solum de Simeone, sed de omni humano genere sentiendum  est. Si quis e carcere uinctorum domo dimittitur, ut ad Christum uadat, sumat Iesum in manibus, et circumdet eum brachiis suis, totum habeat in sinu suo, et tunc exsultans poterit ire quo desiderat.« Et item in uigesima prima: »Dicendum est baptismo Iesu celum fuisse reseratum, et ad dispensationem remissionis peccatorum, non illius qui peccatum non fecit, neque inuentus est dolus in ore eius, sed ad totius mundi, apertos esse celos, et Spiritum sanctum descendisse. Et postquam Dominus ascendit, et in excelsum captiuam duxit captiuitatem, tribuit ita nobis Spiritum qui a se uenerat. Quem quidem et dedit resurrectionis tempore dicens: Accipite Spiritum sanctum.« Hec de sancto  Hieronymo testimonia data sufficiant. Quia si omnia que colligi possunt, et de omnibus illius libris quos habemus testimonia posuerimus, non solum sufficientiam, sed sufficientie modum excedent.

Et sanctus Cyrillus ad Nestorium . »Itaque is qui ante secula omnia est natus ex Patre, etiam ex muliere carnaliter dicitur procreatus. Non quia diuina ipsius natura de uirgine sumpsit exordium, nec quod propter seipsam opus habuit secundo nasci post illam natiuitatem 186 quam habebat ex Patre: est enim ineptum et stultum hoc dicere, quod is qui ante omnia secula est consempiternus Patri, secunde regenerationis eguerit ut esse inciperet; sed quia propter nos, et propter nostram salutem naturam sibi copulauit humanam, et  processit ex muliere, idcirco dicitur natus esse carnaliter.«

Sanctus Augustinus, uir sagacissimus atque eruditissimus, qui contra hereticos hec uerba Apostoli, quibus dicit omnes homines Deum uelle saluari, multoties et multipliciter exposuit, et in libro Enchiridion hinc plura locutus est, sed et in libris contra Iulianum, et de Correptione et Gratia, et de Predestinatione sanctorum, ac Bono perseuerantie, hanc sententiam sepe reuoluit. Unde et expressius atque calcatius in libro de Spiritu et Littera , ita dicit: »Rursus metuendum est ne infideles atque impii non immerito se ueluti iuste excusare uideantur ideo non credidisse quod dare illis Deus istam noluit uoluntatem. Nam illud quod dictum  est, Deus est enim qui operatur in uobis et uelle et operari pro bona uoluntate , gratia iam est, quam fides impetrat, ut possint esse hominis opera bona, que operatur fides per dilectionem, que diffunditur in cordibus nostris per Spiritum sanctum qui datus est nobis. Sed credimus ut impetremus hanc gratiam, et utique uoluntate credimus. De hac queretur unde sit nobis. Si natura, quare non omnibus, cum sit idem Deus omnium creator: si dono Dei, etiam hoc quare non omnibus, cum omnes homines uelit saluos fieri, et in agnitionem ueritatis uenire. Prius igitur illud dicamus, et uideamus utrum huic satisfaciat questioni, quod liberum arbitrium, naturaliter attributum a Creatore anime rationali, illa media uis est, que uel intendi ad  finem, uel inclinari ad infidelitatem potest. Et ideo nec istam uoluntatem, qua credit Deo, dici potest homo habere quam non acceperit: quando quidem uocante Deo surgit de libero arbitrio, quod naturaliter cum crearetur accepit. uult autem Deus omnes homines saluos fieri, et in agnitionem ueritatis uenire. Non sic tamen, ut eis adimat liberum arbitrium, quo uel bene uel male utentes iustissime iudicentur. Quod cum fit, infideles quidem contra Dei uoluntatem faciunt cum eius Euangelio non credunt. Nec ideo tamen eam uincunt, uerum seipsos fraudant magno et summo bono, malisque penalibus implicant, experturi in suppliciis potestatem eius, cuius in donis misericordiam contempserunt.  Ita uoluntas Dei semper inuicta est. uinceretur autem, si non inueniret quid de contemptoribus faceret, aut ullo modo possent euadere quod de talibus ille constituit. Qui enim dicit, uerbi gratia, uolo ut hi omnes serui mei operentur in uinea, et post laborem requiescentes epulentur, ita ut quisquis eorum hoc noluerit, in pistrino semper molat: uidetur quidem quicunque contempserit, contra uoluntatem Domini sui facere, sed tunc eam uincet, si et pistrinum contemnens effugerit, quod nullo modo fieri potest sub Dei 187 potestate. Unde scriptum est, Semel locutus est Deus , hoc est incommutabiliter: quanquam et de unico uerbo possit intelligi. Deinde subiungens quid incommutabiliter sit locutus, Duo hec, inquit, audiui, quoniam potestas Dei est, et tibi, Domine,  misericordia, qui reddis unicuique secundum opera sua. Ille igitur reus erit ad damnationem sub potestate eius, qui contempserit ad credendum misericordiam eius. Quisquis autem crediderit ei, qui se a peccatis omnibus absoluendum, et ab omnibus uitiis sanandum, et calore ac lumine eius accendendum illuminandumque non contempserit, habebit ex eius gratia opera bona, ex quibus etiam secundum corpus a mortis corruptione redimatur, coronetur, bonisque satietur, non temporalibus, sed eternis, supra quam petimus et intelligimus. Hec disputatio, si questioni illi soluende sufficit, sufficiat. Si autem respondetur, cauendum esse ne quisquam Deo tribuendum putet peccatum quod admittitur per liberum arbitrium, si in eo quod dicitur, Quid habes  quod non accepisti? propterea etiam uoluntas qua credimus dono Dei tribuitur, quia de libero existit arbitrio, quod cum crearemur accepimus: attendat et uideat non ideo tantum istam uoluntatem diuino muneri tribuendam, quia ex libero arbitrio est, quod nobis naturaliter concreatum est, uerum etiam quod uisorum suasionibus agit Deus ut uelimus, et ut credamus, siue extrinsecus per euangelicas exhortationes, ubi et mandata legis aliquid agunt, si ad hoc admonent hominem infirmitatis sue, ut ad gratiam iustificantem credendo confugiat: siue intrinsecus, ubi nemo habet in potestate quid ei ueniat in mentem, sed consentire uel dissentire proprie uoluntatis est. His ergo modis quando Deus agit cum anima rationali ut ei credat, neque enim credere potest quodlibet  libero arbitrio, si nulla sit suasio uel uocatio cui credat, profecto et ipsum uelle credere Deus operatur in homine, et in omnibus misericordia eius preuenit nos. Consentire autem uocationi Dei, uel ab ea dissentire, sicut diximus, proprie uoluntatis est. Que res non solum non infirmat quod dictum est, Quid enim habes quod non accepisti? uerum etiam confirmat. Accipere quippe et habere anima non potest dona, de quibus hoc audit, nisi consentiendo: ac per hoc quid habeat et quid accipiat Dei est: accipere autem et habere, utique accipientis et habentis est. Iam si ad illam profunditatem scrutandam quisquam nos coarctet, cur illi ita suadeatur ut persuadeatur, illi autem non ita, duo sola occurrunt  interim que respondere mihi placeat, O altitudo diuitiarum! et, Nunquid iniquitas apud Deum? Cui responsio ista displicet, querat doctiores, sed caueat ne inueniat presumptores.«

Et in libro u , contra Iulianum: »An oblitus es quod idem ipse doctor ait: Ne forte det illis Deus penitentiam ad cognoscendam ueritatem, et resipiscant a diaboli laqueis?  Sed iudicia eius sicut multa abyssus. Nos certe, si eos in quos nobis potestas est ante oculos nostros perpetrare scelera permittamus, rei 188 cum ipsis erimus. Quam uero innumerabilia ille permittit fieri ante oculos suos , que utique si noluisset, nulla ratione permitteret? et tamen iustus et bonus est, et quod prebendo patientiam dat locum penitentie  nolens aliquem perire.« Et in libro de Catechizandis rudibus, in quo qualitercunque hanc sententiam contra hereticos exposuerit, quomodo imbuendis ad fidem tradenda sit, et imbutis tenenda sit, euidenter ostendit, dicens: »uere, frater, illa magna et uera beatitudo est, que in futuro seculo sanctis promittitur. Omnia uero uisibilia transeunt, et omnis huius seculi pompa, et delicie, et curiositas interibunt, et secum ad interitum trahunt amatores suos. A quo interitu, hoc est penis sempiternis, Deus misericors uolens homines liberare, si sibi ipsi non sint inimici, et non resistant misericordie Creatoris sui, misit unigenitum Filium suum, hoc est, uerbum suum, equale sibi, per quod condidit omnia, et manens quidem in diuinitate sua, et non  recedens a Patre, nec in aliquo mutatus, assumendo tamen hominem, et in carne mortali hominibus apparendo, uenit ad homines, ut quemadmodum per unum hominem, qui primus factus est, id est Adam, mors intrauit in genus humanum, quia consensit mulieri sue seducte a diabolo, ut preceptum Dei transgrederentur: sic per unum hominem, qui etiam Deus est Dei Filius, Iesum Christum, deletis omnibus peccatis preteritis, credentes in eum omnes in eternam uitam ingrederentur.« Et in libro de Bono perseuerantie : »Atque utinam tardi corde et infirmi, qui non possunt Scripturas uel earum expositiones intelligere, sic audirent uel non auderint in hac questione disputationes nostras, ut magis intuerentur orationes suas, quas semper habuit  et habebit Ecclesia ab exordiis suis, donec finiatur hoc seculum. De hac enim re, quam nunc aduersus nouos hereticos , non commemorare tantum, sed plane tueri et defensare compellimur, nunquam tacuit in precibus suis, etsi aliquando in sermonibus exerendam, nullo urgente aduersario, non putauit. Quando enim non oratum est in Ecclesia pro infidelibus, atque inimicis eius ut crederent? quando fidelis quisquam amicum, proximum, coniugem habuit infidelem, et non ei petiuit a Domino mentem obedientem in Christiana fide? Quis autem sibi unquam non orauit, ut in Domino permaneret? aut quis sacerdotem super infideles Dominum inuocantem, si quando dixit: Da illis, Domine,  in te sperare usque in finem, non solum uoce ausus est, sed saltem cogitatione reprehendere, ac non potius super eius talem benedictionem, et ore credente, et corde confitente, respondit Amen?« Ecce quomodo sanctus Augustinus consentit et confirmat quod sanctus dixerat Celestinus: Legem credendi lex statuat supplicandi. Cur autem non omnes saluentur cum omnes Deus saluos fieri uelit, ipse in libro de Predestinatione sanctorum  dicit: »Multi audiunt uerbum ueritatis, sed alii credunt, alii contradicunt. uolunt ergo isti credere, nolunt 189 autem illi. Quis hoc ignoret? quis hoc neget? Sed cum in aliis preparetur, in aliis non preparetur uoluntas a Domino, discernendum est utique quid ueniat de misericordia eius, quid de iudicio. Quod  querebat Isrel, ait Apostolus, hoc non est consecutus, electio autem consecuta est, ceteri uero excecati sunt, sicut scriptum est: Dedit illis Deus spiritum compunctionis: oculos ut non uideant, et aures ut non audiant usque in hodiernum diem . Et Dauid dicit: Fiat mensa eorum in laqueum, et in retributionem, et in scandalum illis. Obscurentur oculi eorum ne uideant, et dorsum eorum semper incurua . Ecce misericordia et iudicium, misericordia in electione que consecuta est iustitiam Dei, iudicium uero in ceteros qui excecati sunt: et tamen illi quia uoluerunt crediderunt, illi quia noluerunt non crediderunt. Misericordia igitur et iudicium in ipsis uoluntatibus facta est.« Et item: »Est ergo in malorum potestate  peccare. Ut autem peccando hoc uel hoc illa mala faciant, non est in eorum potestate, sed Dei diuidentis tenebras, et ordinantis eas, ut hinc etiam quod faciunt contra Dei uoluntatem, non impleatur nisi uoluntas Dei.« Et in libro de Bono perseuerantie : »Petimus ne inferamur in tentationem: et si exaudimur, utique non fit, quia Deus non permittit ut fiat. Nihil enim fit, nisi quod aut ipse facit, aut fieri ipse permittit. Et in libro de Predestinatione gratie : Questionis eius, quantum donante Domino possumus, occulta rimemur, quam beatus apostolus Paulus diuersis locis, non parum etiam discrepantibus uerbis, studiosis proponit scrutatoribus, eisque per ipsam loquitur ueritatem. Sententiam siquidem, in Dei gratie precedentis  latissima et robustissima disputatione confectam, ita concludens ait: Ergo cui uult miseretur, et quem uult obdurat; cum in alia epistola de diuina beneuolentia ipse sic dicat: Qui uult omnes homines saluos fieri, et in agnitionem ueritatis uenire . Occurrit enim cur pereant ex his aliqui, cum Omnipotens omnes saluos fieri uelit, et in agnitionem ueritatis uenire: deinde quare rursum indurat alios, misertus aliorum, aut quo modo uelit omnes saluos fieri homines, cum ipse nonnullos ne saluentur induret. Hoc quantum ad humanam iustitiam uidetur iniustum. Sed quis ita desipiat, uel potius quis ita blasphemet, ut dicat de iustitia Dei lege humane iustitie disputandum? Que profecto si iustitie Dei  aduersatur, iniusta est. Ab illo enim qui summe iustus est, omne quod qualitercunque iustum est, manare manifestum est. Quis ergo erit qui incommutabiliter manentem, et omnia que sunt condentem, regentem, atque seruantem, Dei sapientiam humane sapientie pendat arbitrio, de qua idem Apostolus dicit, quia Sapientia carnis inimica est Deo , et alibi: Sapientia huius mundi stultitia est apud Deum?  Non est ergo de illa maiestate diuine sapientie humane uanitatis arbitrio disputandum.« Et paulo post : »Quem ergo mouet hec in diuine glorie dispensatione diuersitas, et iniustum putat negari alter quod alter acceperit, intelligat quemadmodum 190 diuinitus dixerit Psalmista: Uniuerse uie Domini  misericordia et ueritas ; atque cognoscat tali Deum res humanas agitare iudicio, ut debitas penas aut iuste reddat, aut misericorditer donet.« Et paulo infra: »Per unum hominem, inquit, peccatum intrauit in mundum, et peccatum mors, et ita in omnes homines pertransiit, in quo omnes peccauerunt . Mors intrare non potuit nisi intrante peccato: et quoniam mors non nature conditio, sed pena peccati est, sequatur necesse est pena peccatum.« Et post pauca: »Quoniam in ipso omnes, quin primo homine, sicut ait Apostolus, peccauerunt, et ipsa iam in principio unde descendimus massa damnata est, nullus de duritia sua, nullus de pena conqueri audeat, que etiam non existentibus peccatis propriis, sola nascendi conditione  debetur. Quod uero Deus aliis gratuita uocatione conuersis misericordiam largitur indebitam, non ad dispensatoris iniustitiam, sed ad donantis misericordissimam largitatem ueritatis ratione referendum est.« Et item post pauca : »Itaque ex superiore huius parte sententie, qua dicit cui uult miseretur , puto quod nullus nisi indignus misericordia audeat disputare. Quod uero sequitur, quem uult indurat, ibi paululum humane mentis intentio uerbi nouitate confunditur. Sed non ita intelligendum est, quasi Deus in homine ipsam que non esset duritiam cordis operetur. Quid est enim aliud duritia quam Dei obuiare mandatis? Unde illud beatus Stephanus dicebat ad populum: Dura ceruice, et non circumciso corde et auribus,  uos semper Spiritui sancto restitistis . Quam qui a Deo fieri putat, propterea quod dictum est quem uult indurat, ipsum preuaricationis intuatur exordium, et Deo donante mandatum, per quod transgressionis culpam in corde fuerit operatus attendat. Quamuis ne ab ipso quidem, si negaret assensum, potuit tentatore compelli. Ergo quidquid post illam preuaricationem natus supplicii homo patitur, iuste reddi, meritoque fateatur. Indurare enim dicitur Deus eum quem mollire noluerit , sic etiam excecare dicendus est eum quem illuminare noluerit, sic etiam repellere eum, quem uocare noluerit.«

Et post aliquanta: »Qui autem pie querens aliquid  desiderat inuenire, illum locum eiusdem Scripture relegat, ubi primo Moysi in rubo ignis apparuit, atque ita cor eius ardore diuine caritatis igniuit, ut in conspectu regum, sicut Dauid dicit, testimonia eius sine confusione loqueretur: et ibi inueniet, totum hoc quod indurasse Deus Pharaonis cor premittit, non ad operationem Dei, sed ad prescientiam pertinere. Loquens enim Dominus de rubo, sic dicit: Ego autem scio quod non dimittet uos Pharao rex Aegypti, nisi per manum magnam . Sed extendens manum meam, percutiam Aegyptios in omnibus mirabilibus que faciam, et postea dimittet uos. Hec prima uox Dei est, qua futuram uoluntatem Pharaonis sicut preuiderat indicabat. Postea iam inter ipsos miraculorum imbres  dixisse legitur: Ego autem indurabo cor Pharaonis, ne dimittat populum . Ubi iam 191 aperte intelligitur primam iterasse sententiam. Quid est enim indurabo, nisi non molliam? Apparet enim in alios manante iustitia, in alios gratia profluente, Scripture illius sententiam fuisse completam, qua dixit Deus Pharaoni: In hoc ipsum excitaui te, ut ostendam in te uirtutem meam, et ut annuntietur nomen meum in uniuersa terra . Utente enim Deo bene etiam malis, induratione Pharaonis, flagellis Aegypti, et tot ac tantis in illa gente miraculis pariter aceruatimque perfectis, quid aliud gestum est, quam ut Dei uirtus apud se magna, in se plena, ad humani generis notitiam perueniret, non Deo, sed ipsis relegentibus et credentibus profutura?  Pharaonem non esse mutandum, et illam omnem gentem, que post tot uerbera uix sibi erutum Dei populum armis etiam insectari conabatur et bello, alta illa Deus prouidentie sue luce presciuit. Sed periturorum interitum predestinatis a se uasis misericordie salutis esse uoluit argumentum, et aliorum perditione ad salutem usus est aliorum.« Et post plurima : »Dominus noster iehsu Christus Filius Dei, uerbum Patris, equale et ceternum Patri, semetipsum, exinaniuit formam serui accipiens, et cum peccatum ipse non esset, factus assumpta carne peccatum, ut, peccato carnis homine sanato, peccatum damnaret in carne: uenit querere quod perierat, sanare quod egrotabat, erigere quod iacebat, potestatem habens dimittere peccata, quod  non debebat donare, quod ei debebatur ignoscere, deletisque omnibus ueteris culpe maculis, quam fecerat reparare naturam. De his quibus penam seueritas iusta decreuerat, secundum ineffabilem dispositionis occulte misericordiam, elegit uasa que faceret in honorem: et alios a uentura ira dono gratuite uocationis absoluit, alios derelinquens ad equalitatis iudicium reseruauit, nulli tamen agnoscende ueritatis abstulit facultatem: et ita plenitudo diuine prescientie, in alios manante iustitia, in alios gratia profluente completa est, ut pereuntibus quos prescierat Deus esse perituros, et seruatis quos in illa secreta sua electione prescierat esse saluandos, toto orbe diffusa multiplicaretur Ecclesia  Item ipse in Psalmo XXXII: Dominus dicit in Euangelio: Non ego iudico quemquam: sermo quem locutus sum eis, ipse iudicabit eos in nouissimo die . Nec se excuset qui audire non uult, quasi non sit quod ab illo exigatur. Idipsum enim exigitur, quia noluit accipere cum daretur. Aliud est enim non posse accipere, aliud nolle. Illic excusatio necessitatis, hic reatus est uoluntatis.« Et in Psalmo XXXu: »Dixit iniustus ut delinquat in semetipso: non est timor Dei ante oculos eius . Non unum hominem, sed genus hominum iniquorum dicit, qui sibi aduersantur, non intelligendo ut bene uiuant, non quia non possunt, sed quia nolunt.«

Prosper quoque, uir eruditissimus atque religiosissimus, hinc in libro primo de uocatione gentium   ita dicit: »Credimus et piissime confitemur, quod nunquam uniuersitati hominum diuine prouidentie 192 cura defuerit: que licet exceptum sibi populum specialibus ad pietatem direxit institutis, nulli tamen nationi hominum bonitatis sue dona subtraxit, ut propheticas uoces et precepta legalia conuincerentur in elementorum obsequiis ac testimoniis accepisse. Unde et inexcusabiles facti sunt, quia deos sibi Dei dona fecerunt, et que creata erant ad utendum, uenerati sunt ad colendum. In quam impietatem etiam illa gens, quam sibi ab omnibus gentibus Dominus segregauit, tota transisset, nisi misericordie sue propositum sustentandis electorum lapsibus pretendisset. Nam plene sunt pagine ueteris Testamenti de Isrelitice defectionis  relatu: ut aperte appareat diuine semper fuisse gratie, quod non omnis ille populus discessit a Domino. Ita humana natura in primi hominis preuaricatione uitiata, etiam inter beneficia, inter precepta et auxilia Dei, semper in exteriorem est procliuior uoluntatem, cui committi non est aliud quam dimitti.« Et post aliquanta . »Quid enim mirum, si quidam ad uite sacramenta non ueniunt, cum plerique qui uidebantur uenisse discedant? de quibus dicitur: Ex nobis exierunt, sed non erant ex nobis.« Et post pauca: »Tales non inuocant nomen Domini, quia non habent spiritum adoptionis filiorum, in quo clamamus Abba pater. Nemo autem potest dicere Dominum Iesum, nisi in Spiritu sancto: et quicunque spiritu Dei aguntur, hi filii sunt  Dei, qui ad Deum per Deum perueniunt, et saluari uolentes omnino saluantur: quia ipsum desiderium salutis ex Dei inspiratione concipiunt, et per illuminationem uocantis, in agnitionem ueniunt ueritatis.« Et item post aliquanta : »Cum hec legerint uel audierint qui amant calumniosa certamina, dicent nos per huiusmodi disputationes Apostolo contradicere, definienti quod Deus omnipotens omnes homines uelit saluos fieri, et in agnitionem ueritatis uenire. Quam particulam uerborum Apostoli ita nos integre pleneque suscipimus, ut nichil ei de precedentibus siue subiectis que ad ipsam pertinent subtrahamus: quia ut cetera diuinorum eloquiorum testimonia sequestremus, hic locus sufficit  ad euacuandum quod calumniose obiiciunt, et ad defendendum quod impie diffitentur. Scribens itaque ad Timotheum magister gentium Paulus apostolus ait: Obsecro igitur primo omnium, fieri obsecrationes, postulationes, gratiarum actiones, pro omnibus hominibus, pro regibus, et pro omnibus qui in sublimitate sunt, ut quietam et tranquillam uitam agamus in omni pietate et castitate . Hoc enim bonum est, et acceptum coram Saluatore nostro Deo, qui omnes homines uult saluos fieri, et in agnitionem ueritatis uenire. Unus enim Deus, et unus mediator Dei et hominum, homo Christus iehsu, qui dedit semetipsum redemptionem pro omnibus. De hac ergo doctrine apostolice regula, qua Ecclesia uniuersalis imbuitur, ne in diuersum intellectum nostro  euagemur arbitrio, quid ipsa uniuersalis Ecclesia sentiat, requiramus: 193 quia nichil esse dubium poterit in precepto, si obedientia concordatin studio. Precepit itaque Apostolus, imo per Apostolum Dominus, qui loquebatur in Apostolo, fieri obsecrationes, postulationes, gratiarum actiones, pro omnibus hominibus, et pro regibus, ac pro his qui in sublimitate sunt. Quam legem supplicationis ita omnium sacerdotum et omnium fidelium deuotio concorditer tenet, ut nulla pars mundi sit in qua huiusmodi orationes non celebrentur a populis Christianis. Supplicat ergo ubique Ecclesia Deo, non solum pro sanctis, et in Christo iam regeneratis, sed etiam pro omnibus infidelibus, et inimicis crucis Christi, pro omnibus idolorum cultoribus, pro omnibus qui Christum  in membris suis persequuntur, pro Iudeis quorum cecitati lumen Euangelii non refulget, pro hereticis et schismaticis, qui ab unitate fidei et caritatis alieni sunt. Quid autem pro istis petit, nisi ut, relictis erroribus suis, conuertantur ad Deum, accipiant fidem, accipiant ueritatem, et de ignorantie tenebris liberati, in agnitionem ueniant ueritatis? Quod quia ipsi prestare sibi nequeunt, male consuetudinis pondere oppressi, et diaboli uinculis alligati, neque deceptiones suas euincere ualent, quibus tam pertinaciter inheserunt, ut quantum amanda est ueritas, tantum diligant falsitatem, misericors Dominus et iustus pro omnibus sibi uult hominibus supplicari: ut cum uidemus de tam profundis malis innumeros erui, non ambigamus Deum prestitisse quod ut prestaret  oratus est, et gratias agentes pro his qui salui facti sunt, speremus etiam eos qui necdum sunt illuminati, eodem diuine gratie opere eximendos de potestate tenebrarum, et in regnum Dei priusquam de hac exeant uita transferendos. Quod si aliquos, sicut uidemus accidere, saluantis gratia preterierit, et pro eis oratio Ecclesie recepta non fuerit, ad occulta diuine iustitie iudicia referendum est, et agnoscendum secreti huius profunditatem nobis in hac uita patere non posse. Ex parte enim scimus, et ex parte prophetamus, et uidemus nunc per speculum in enigmate: nec sapientiores aut scientiores beatissimo Apostolo sumus; qui cum de gratie potentia disputaret, magnorum mysteriorum ingressus arcanum,  his que impossibilia erant enarrare succubuit.« Et post pauca : »Premissa enim docentis assertio locum dabat multimode questioni, ut uariata per tot populos ac tempora gratie causa quereretur, cur scilicet anterioribus seculis dimisse essent omnes gentes ingredi uias suas, uno tantum Isrele, qui diuinis eloquiis erudiretur, excepto, et ad cognitionem ueritatis electo. Cuius infidelitas locum tandem saluandis gentibus fecerit, tanquam, si unus populus in fide sui generis permaneret, misericordia Dei ceteris nationibus se prestare non posset. Cur denique ipsi, quorum diminutio salus gentium est, ab obcecatione sua non liberentur priusquam ingrediatur gentium plenitudo, quasi illuminari cum omnibus nequeant, qui omnes facta 194  omnium gentium adeptione saluandi sunt. Aut quomodo omnis Isrel sublata obcecatione saluandus sit, cuius innumerabilis multitudo in sua infidelitate deficiens ad tempora saluantis promissa non peruenit. uel quomodo ipsarum gentium, quarum prius non est facta uocatio, dicatur nunc ingredi plenitudo, cum tanta promiscue etatis et conditionis hominum millia, in omnibus nationibus que sunt sub celo, sine Christi iustificatione moriantur. Sed horum mysteriorum iudiciorumque causas pius et doctus magister maluit ad altitudinem diuitiarum sapientie Dei scientieque suspendere, quam iustissime ueritatis et misericordissime bonitatis subtractum ab humana conditione secretum temeraria inquisitione discutere: nichil omittens de his que non  oportet ignorari, nichil contrectans de his que non licet sciri. Multa enim sunt in dispensatione operum diuinorum, quorum causis latentibus soli monstrantur effectus, ut cum pateat quod geritur, non pateat cur geratur, negotio in medium deducto, et in occultum ratione subducta, ut in eadem re et de inscrutabilibus presumptio comprimatur, et de manifestis falsitas refutetur.« Et post plurima : »Si uero queritur cur Saluator omnium hominum non omnibus dederit hunc sensum, ut cognoscerent uerum Deum, et essent, id est permanerent, in uero Filio eius: quamuis credamus nullis hominibus opem gratie in totum fuisse subtractam, de quo plenius in consequentibus disseremus: tamen ita forte hoc uelatum sit, sicut illud absconditum est cur, omnibus  gentibus pretermissis, unum sibi populum quem ad ueritatis cognitionem erudiret exceperit. De quo iudicio Dei si non est conquerendum, multo minus de hoc quod cum electione omnium gentium geritur murmurandum est. Que enim Deus occulta esse uoluit, non sunt scrutanda: que autem manifesta fecit, non sunt negligenda.«

Et in libro II : »Quamuis enim ad omnium hominum uocationem Euangelium dirigeretur, omnesque Dominus uellet saluos fieri, et in agnitionem ueritatis uenire: non tamen sibi dispensationum suarum abstulerat potestatem, ut aliter quam occulto iustoque iudicio statuerat consilii sui ordo decurreret. Unde locum non habent contumacium  murmura querelarum, quia quod Deus fieri uoluit, constat non aliter fieri debuisse quam uoluit.« Et post pauca: »Sed ne in preteritis quidem seculis hec eadem gratia, que post Domini nostri Iesu Christi resurrectionem ubique diffusa est, et de qua scriptum est, Illuxerunt coruscationes tue orbi terre , defuit mundo.« Et paulo post: »Non ita se tamen eterna Creatoris bonitas ab illis hominibus auertit, ut eos ad cognoscendum se atque metuendum nullis significationibus admoneret.« Et paulo post: »Igitur, sicut dicit Propheta, Misericordia Domini plena est terra ; que nullis unquam seculis, nullis generationibus defuit, eamque prouidentiam, qua uniuersitatem rerum administrat et continet, regendis alendisque naturis  semper 195 impendit, dispositum habens ex incommutabilis eternitate consilii, quibus quidque temporibus distribueret, et multiformis gratie sue inscrutabiles inuestigabilesque mensuras per que dona ac sacramenta uariaret.« Et item post aliquanta : »Manifestauerunt enim diuinorum eloquiorum multe auctoritates, et continua omnium seculorum experimenta docuerunt, iustam Dei misericordiam, misericordemque iustitiam, nec alendis unquam corporibus hominum, nec docendis iuuandisque eorum mentibus defuisse. Semper etenim pluit super bonos et malos, semper solem suum oriri fecit super iustos et iniustos.« Et plurima diuine misericordie dona commemorans prolixe prosequitur. Et post aliquanta : »Cum tamen illud, quod de bonitate Dei  piissime creditur, qua omnes homines uelit saluos fieri et in agnitionem ueritatis uenire, non oporteat nisi perpetuum eternumque sentiri, secundum eas mensuras quibus Deus dona generalia specialibus nouit cumulare muneribus, ut et qui exsortes gratie fuerint, de sua nequitia redarguantur, et qui in eius lumine enituerint, non in suo merito, sed in Domino glorientur.« Et post aliquanta : »Siue igitur nouissima contemplemur secula, seu media, rationabiliter et pie creditur omnes homines saluos fieri Deum uelle semperque uoluisse. Et hoc non aliunde monstratur, quam de his beneficiis que prouidentia Dei uniuersis generationibus communiter atque indifferenter impendit. Fuerunt enim ac sunt eiusmodi dona ista generalia, ut ipsorum testimonio  ad querendum uerum Deum possent homines adiuuari: quibus donis auctorem suum per omnia secula protestantibus, specialis gratie largitas superfusa est. Que licet copiosus nunc quam ante prestetur, causas tamen distributionum suarum Dominus apud scientiam suam tenuit, et intra secretum potentissime uoluntatis occuluit. Que si omnibus uniformiter affluerent, non laterent, et quam nulla est ambiguitas de benignitate generali, tam de speciali misericordia nichil quod stupendum esset existeret, ac proinde illa esset gratia, ista non esset. Deo autem placuit, et hanc multis tribuere, et illam a nemine submouere, ut ex utraque appareat, non negatum uniuersitati quod collatum est portioni:  sed in aliis preualuisse gratiam, in aliis resiluisse naturam. Hanc quippe abundantiorem gratiam ita credimus atque expetimus potentem, ut nullomodo arbitremur esse uiolentiam, quo quidquid in saluandis hominibus agitur, ex sola Dei uoluntate peragatur, cum etiam ipsis paruulis per aliene uoluntatis subueniatur obsequium.« Et item : »Igitur sicut qui crediderunt iuuantur ut in fide maneant, sic qui nondum crediderunt iuuantur ut credant. Et quemadmodum illi in sua habent potestate ne ueniant. Fitque manifestum, quod diuersis atque innumeris modis omnes homines uult Deus saluos fieri, et in agnitionem ueritatis uenire: sed qui ueniunt Dei auxilio diriguntur, qui non ueniunt sua 196 pertinacia reluctantur.« Et contra Gallos : »Item qui dicit  quod non omnes homines uelit Deus saluos fieri, sed certum numerum predestinatorum, durius loquitur quam loquendum est de altitudine inscrutabilis gratie Dei, qui et omnes homines uult saluos fieri, et in agnitionem ueritatis uenire; et uoluntatis sue propositum in eis implet, quos prescitos predestinauit, predestinatos uocauit, uocatos iustificauit, iustificatos glorificauit.« Et postpauca: »Quod autem promisit Deus, potens est et facere: ut et qui saluantur ideo salui sint, quia illos uoluit Deus saluos fieri, et qui pereunt ideo pereant, quia perire meruerunt.« Unde et in libro II  de uocatione gentium: »Nullatenus murmurandum est, quoniam iustus et bonus arbiter, nec uoluntatis inique est, nec discretionis incerte, ut sub immensa misericordia eius atque  iustitia putemus quod quisquam pereat qui perire non debeat.« Et de uincentianorum obiectione , quia Deus nolit omnes saluare, etiamsi omnes saluari uelint: »Cum ueritas dicat, Si uos, cum sitis mali, nostis bona data dare filiis uestris, quanto magis Pater uester celestis dabit bona petentibus se ? quomodo fieri potest ut Deus, qui etiam illos saluat, de quibus dici non potest quod saluari uelint, nolit aliquos saluare etiam qui saluari uelint, nisi alique cause existant, de quibus, quamuis sunt nobis incognoscibiles, ille tamen bene iudicat, de quo aliter dici non potest eum quidquam facere debuisse quam fecerit? Remota ergo hac discretione, quam diuina scientia intra secretum iustitie sue continet, sincerissime credendum  atque profitendum, Deum uelle ut omnes homines salui fiant. Siquidem Apostolus, cuius ista sententia est, sollicitissime precipit, quod in omnibus Ecclesiis piissime custoditur, ut Deo pro omnibus hominibus supplicetur. Ex quibus quod multi pereunt, pereuntium est meritum, quod multi saluantur, saluantis est donum. Ut enim reus damnetur, inculpabilis Dei iustitia est: ut autem reus iustificetur, ineffabilis Dei gratia est.«

Et sanctus Celestinus sententiam promulgatam ut legem credendi lex nobis statuat supplicandi, uidelicet quia pro omnibus a catholica supplicatur Ecclesia, Deum saluos fieri omnes homines uelle credamus, sic in conclusione confirmat dicens : »Tanta enim est erga omnes homines bonitas Dei, ut nostra uelit esse merita que sunt ipsius dona, et pro his que largitus est eterna premia sit donaturus.«

Sanctus quoque Leo, uir religiosissimus atque doctissimus et facundia honestissime eloquentie ualde profusus, quia recens ante ordinationis eius tempora heresis ista emersit, quanta et qualia contra eam intentet, est solertissime attendendum. Ait enim in epistola ad Leonem Augustum: »Sicut enim negari non posset euangelista dicente quod uerbum caro factum est, et habitauit in nobis : ita negari non potest, beato Paulo apostolo predicante, quod Deus erat 197 in Christo mundum reconcilians sibi .  Que autem reconciliatio esse posset, qua humano generi propitiaretur Deus, nisi omnium causa mediator Dei et hominum carnem susciperet?« Et item: »Ut autem repararet omnium uitam, recepit omnium causam, et uim ueteris chirographi, quod solus inter omnes non debuit, pro omnibus soluendo uacuauit: ut sicut per unius reatum omnes facti fuerant peccatores, ita per unius innocentiam omnes fierent innocentes, inde in omnes manante iustitia, ubi est humana suscepta natura.« Et in epistola ad Flauianum Constantinopolitanum episcopum : »Isdem uero sempiterni genitoris Unigenitus sempiternus, natus est de Spiritu sancto et Maria uirgine. Que natiuitas temporalis illius natiuitati diuine et sempiterne nichil minuit,  nichil contulit: sed totum se reparando homini qui erat deceptus impendit, ut et mortem uinceret, et diabolum, qui mortis habebat imperium, sua uirtute destrueret. Non enim superare nos possemus peccati et mortis auctorem, nisi naturam nostram ille suscepisset et suam faceret, quam nec peccatum contaminare, nec mors potuit detinere.« Et item in eadem : »Salua igitur proprietate utriusque nature atque substantie, et in unam ceunte personam, suscepta est a maiestate humilitas, a uirtute infirmitas, ab eternitate mortalitas: et ad resoluendum conditionis nostre debitum, natura inuiolabilis nature est unita passibili, ut quod nostris remediis congruebat, unus atque idem mediator Dei et hominum homo Christus iehsu, et mori  posset ex uno, et mori non posset ex altero.« Et item in eodem: »Nam quia gloriabatur diabolus, hominem sua fraude deceptum diuinis caruisse muneribus, et immortalitatis dote nudatum, duram mortis subisse sententiam, seque in malis suis quoddam de preuaricatoris consortio inuenisse solatium, Deum quoque, iustitie exigente ratione, erga hominem, quem tanto honore condiderat, propriam mutasse sententiam, opus fuit secreti dispensatione consilii, ut incommutabilis Deus, cuius uoluntas non potest sua benignitate priuari, primam erga nos pietatis sue dispositionem in sacramento occultiore compleret, et homo diabolice iniquitatis uersutia actus in culpam, contra Dei propositum non periret.«  Item idem homilia de Epiphania : »Ad omnium hominum spectat salutem, quod infantia mediatoris Dei et hominum iam uniuerso declarabatur mundo, cum adhuc exiguo detineretur oppidulo.« Item in sermone de eadem : »Prouidentia misericordie Dei, dispositum habens pereunti mundo in nouissimis temporibus subuenire, saluationem omnium gentium prefiniuit in Christo: ut quia et cunctas nationes a ueri Dei cultu impiorum error dudum auerterat, et ipse peculiaris Dei populus Isrel ab institutis legalibus pene totus exciderat, conclusis omnibus sub peccato, omnium misereretur.« Et item : »Adorent in tribus Magis omnes populi uniuersitatis Auctorem, et non in Iudea tantum Deus,  sed in toto orbe sit 198 notus, ut ubique sicut in Isrel sit magnum nomen eius: quoniam hanc electi generis dignitatem, sicut infidelitas in suis posteris conuincit esse degenerem, ita fides omnibus facit esse communem.« Item : »Quod illi tres uiri, uniuersarum gentium personam gerentes, adorato Domino sunt adepti, hoc in populis suis per fidem, que iustificat impios, totus mundus assequitur.«

Sanctus Felix papa in epistola decretali per diuersas prouincias, ad locum: »Sed quia idem, inquiens, Dominus atque Saluator clementissimus est, et neminem uult perire, usque ad exitus sui diem in penitentia, si resipiscant, iacere conueniat.«

Et sanctus Gregorius in libro uIII  Moralium: »Ad hoc namque homo conditus fuerat, ut stanti  mente in arcem se contemplationis erigeret, et nulla hunc corruptio a conditoris sui amore declinaret.« Et item : »Nunc enim peccator quisque Deum non metuit et uiuit, blasphemat et proficit: quia scilicet misericors Creator, quem exspectando uult corrigere, aspiciendo non uult punire, sicut scriptum est: Dissimulas peccata hominum propter penitentiam .« Et item : »Ad contemplandum quippe Creatorem homo conditus fuerat, ut eius semper speciem quereret, atque in solemnitate illius amoris habitaret. Sed extra se per inobedientiam missus, mentis sue locum perdidit, quia, tenebrosis itineribus sparsus, ab inhabitatione ueri luminis elongauit.« Et item : »Cur quasi contrarium tibi hominem despicis, qui  certus scio quia perire uel ipsum quem despicere crederis non uis?« Et in libro decimo septimo : »Dedit ei Deus locum penitentie, et ille abutitur eo in superbia. Quisquis delinquit et uiuit, idcirco hunc diuina dispensatio in iniquitate tolerat, ut ab iniquitate compescat. Sed qui diutius toleratur, nec tamen ab iniquitate compescitur, munus quidem superne patientie percipit, sed reatus sui uinculis ex ipso se munere arctius astringit.« Et in Regula pastorali, cap. 37. »uersa est mihi domus Isrel in scoriam. Omnes isti es, et stagnum, et ferrum, et plumbum in medio fornacis . Ac si aperte dicat: Purgare eos per ignem tribulationis uolui, et argentum illos uel aurum fieri quesiui;  sed in fornace mihi in es, stagnum, ferrum, et plumbum uersi sunt, quia non ad uirtutem, sed ad uitia etiam in tribulatione proruperunt.« Et item in libro decimo septimo: »Quod qui pereunt, sicut et primus homo, non Dei uoluntate, sed sua iniquitate pereunt. Ad uitam, inquiens, conditus homo in libertate proprie uoluntatis, sponte sua factus est debitor mortis.« Et item in octauo : »Tunc sibi contrarium Deus hominem posuit, cum homo peccando Deum dereliquit. Iustus uero Conditor hunc sibi contrarium posuit, quia inimicum eum ex elatione deputauit.« Et item: »Sunt plerique qui etiam post perceptum redemptionis auxilium, ad desperationis tenebras deuoluuntur, et tanto nequius pereunt, quanto et  oblata remedia misericordie contemnunt.« Et 199 item: »Nimirum Deus mirabiliter cuncta dispensat, et iuste facit quod malignus spiritus iniuste facere appetit, et hoc fieri nonnisi iuste permittit.« Et in libro decimo octauo : »Qua in re querendum est cur dicatur quod hanc partem atque hereditatem suam praui ab Omnipotente percipiunt. Sed, si recte consideratur, liquet quia etsi a seipsis habuerunt iniuste agere, superne tamen equitati suppetit iniuste acta iuste iudicare, ut diuina sententia ordinet in pena, quos inordinata sua actio traxit ad culpam.« Et item: »Nam bona faciens et ordinans Deus, male uero non faciens, sed ab iniquis facta, ne inordinate eueniant, ipse disponens, considerat uniuersorum finem, et patienter tolerat omnia,  atque intuetur electorum terminum quo ex malo mutentur ad bonum. Intuetur etiam reproborum finem, quo de malo opere dignum se trahantur ad supplicium.« Et item in libro decimo sexto : »Anima eius quodcunque uoluit hoc fecit. Sic itaque eius anima quodcunque uoluit hoc fecit, ut inde quoque uoluntatem suam impleat, unde uoluntati illius repugnari uidebatur.« Item idem in libro uigesimo quinto : »Aliquando facere Dei est, id quod fieri prohibet irascendo permittere.« Item in eodem: »Nemo discutiat cur stante Iudaico populo dudum in infidelitate gentilitas iacuit, et cur ad fidem gentilitate surgente Iudaicum populum in infidelitatis culpa prostrauit. Nemo discutiat cur alius trahatur ex dono, alius repellatur ex merito.  Si enim gentilitatem miraris assumptam, ipso concedente pacem quis est qui condemnet? Si Iudeam obstupescis perditam, ex quo absconderit uultum suum, quis est qui contempletur eum? Itaque consilium summe et occulte uirtutis satisfactio sit aperte rationis.« Item in libro XXuI : »Si audierint et obseruauerint, complebunt dies suos in bono, et annos suos in gloria: si autem non audierint, transibunt per gladium, et consumentur stultitia . Per bonum recta actio, per gloriam uero superna retributio designatur. Qui uero obedire preceptis celestibus student, dies suos in bono complent, annos in gloria: quia et cursum presentis temporis in recto opere, et consummationem  suam perficiunt felici retributione. Si uero non audierint, transibunt per gladium, et consumentur stultitia: quia et uindicta eos in tribulatione perculit, et finis in fatuitate concludit. Sunt enim nonnulli, quos a perditis moribus nec tormenta compescunt: de quibus per prophetam dicitur: Percussisti eos, nec doluerunt: flagellasti eos, et renuerunt accipere disciplinam  et de quibus sub Babylonis specie dicitur: Curauimus Babylonem, et non est sanata . Et de quibus rursum dicitur: Interfeci et perdidi populum meum , et tamen a uiis suis non sunt reuersi. Hi nonnunquam deteriores existunt ex uerbere, quia pulsati doloribus, aut contumaci pertinacia duriores existunt, aut, quod peius est, in blasphemie etiam exsperatione  prosiliunt.« Item in libro uigesimo septimo: »Sicut ignoras que sit uia spiritus, et qua 200 ratione compinguntur ossa in uentre pregnantis, sic nescis opera Dei qui fabricator est omnium . Ut enim unum e multis loquar , duo ad hanc lucem paruuli ueniunt, sed uni datur ut ad redemptionem per baptisma redeat, alter ante subtrahitur quam hunc regenerans unda perfundat. Et sepe fidelium filius sine fide rapitur, et sepe infidelium concesso fidei sacramento renouatur. Sed fortasse aliquis dicat quod hunc Deus acturum praue etiam post baptisma nouerat, et idcirco eum ad baptismatis gratiam non perducat. Quod si ita est, peccata quorumdam procul dubio, priusquam sint perpetrata, puniuntur. Et quis ita recta sciens dixerit  quia omnipotens Deus, qui alios a perpetratis facinoribus liberat, hec in aliis etiam non perpetrata condemnat? Occulta itaque sunt eius iudicia, et quanta obscuritate nequeunt conspici, tanta debent humilitate uenerari.« In libro XXIX : »Cum diuini operis mysterium sic misericordia peragat, ut tamen et ira comitetur, quatenus occultus arbiter alios respiciens redimat, alios deserens perdat.« Item in eodem: »Auferetur ab impiis lux sua , quia dum ueritati credere renuunt, cogitationem legis in perpetuum amittunt: et dum de accepta lege superbiunt, nimirum de scientie sue gloria cecantur. Scriptum quippe est, Obscurentur oculi eorum, ne uideant; rursumque scriptum est, Exceca cor populi huius et aures eius  aggraua . Et rursum scriptum est: In iudicium ego in hunc mundum ueni, ut qui non uident uideant, et qui uident ceci fiant, et quia semetipsos de legis operibus contra conditorem legis extulerunt, apte subditur, et brachium excelsum conteretur .« In libro XXXI: »Iusti uiri securitas recte leoni comparatur, qui contra se cum quoslibet insurgere conspicit, ad mentis sue confidentiam redit, et scit quia cunctos aduersantes superat, quia illum solum diligit, quem inuitus nullo modo amittit« In libro XXXII : »Superbos enim atque impios iusto iudicio Dominus in puluere abscondit, quia eorum corda ipsis, que despecto amore Creatoris eligunt, terrenis opprimi negotiis  permisit.« Item in libro XXXIII : »Ubique nobis occurrit superna medicina, quia et dedit homini precepta, ne peccet: et tamen peccanti dedit remedia, ne desperet. Unde cauendum summopere est, ne quis delectatione peccati Leuiathan istius ore rapiatur, et tamen si raptus fuerit non desperet, quia si peccatum perfecte lugeat, adhuc foramen in maxilla eius inuenit per quod euadat. Iam dentibus teritur: sed adhuc, si euadendi uia queritur, in maxilla eius foramen inuenitur. Habet etiam captus quo exeat, qui preuidere noluerit ne caperetur.« Et post paululum : »Misericordia enim et ira ab illo. Diuina itaque clementia maxillam uehemoth istius perforans, ubique humano generi et misericorditer et potenter occurrit; quia nec libero  admonitionem precauendi tacuit, nec capto remedium fugiendi subtraxit.« Item in libro XXXIII : »Ad parcendum reprobis nulla ratione compellor, quia eis debitor ex sua actione non teneor. Idcirco enim tunc 201 nequaquam celestis patrie premia eterna percipiunt, quia ea nunc dum promereri poterant ex libero arbitrio contempserunt.« Et item : »Leuiathan iste beatitudinem quidem meam perdidit, sed dominium non euasit; quia et ipse mihi potestates inseruiunt, que mihi prauis actionibus aduersantur.« Item in eodem : »Dum ergo eis Dominus uicem malorum operum redderet, dedit illis scutum cordis laborem suum: quia recto iudicio inde illos contra se superbe obstinatos  exhibuit, unde ipse pro nobis in infirmitate laborauit. Repulerunt quippe a se uerba predicantium, quia dedignati sunt in Domino infirma passionum.« Item in libro XXXIu : Non fugauit eum uir sagittarius. Unde bene peccatis precedentibus irascens Dominus, de his quos in manu antiqui hostis deserit, per prophetam dicit: »Immittam uobis serpentes regulos, quibus non est incantatio . Ac si diceret: Iusto iudicio talibus uos immundis spiritibus tradam, qui a uobis excuti exhortatione predicantium, quasi incantantium sermone, non ualeant.« Et post paululum : »Sed quid mirum si humanas uires despicit, qui ipsa etiam superni in se iudicii eterna tormenta contemnit.« Item in eodem libro :  »Omnipotens Deus, quia pius est, miserorum cruciatu non pascitur; quia autem iustus est, ab iniquorum ultione in perpetuum non sedatur. Sed iniqui omnes eterno supplicio, et quidem sua iniquitate puniuntur, et tamen ad aliquid concremantur, scilicet ut et iusti omnes, et in Domino uideant gaudia que percipiunt, et iniusti respiciant supplicia que euaserunt: ut tanto in eternum magis diuine gratie debitores se esse cognoscant, quanto in eternum mala punire conspiciunt, que eius adiutorio uitare potuerunt.« Et in homilia Euangelii prima: »Dominus et Redemptor noster, paratos nos inuenire desiderans, senescentem mundum que mala sequantur denuntiat.« Et item in eadem: »In potestate  et maiestate uisuri sunt, quem in humilitate positum audire noluerunt, ut uirtutem eius tanto tunc districtius sentiant, quanto nunc ceruicem cordis eius patientiam inclinant.«

Et uenerabilis presbyter Beda in tractatu Actuum uapostolorum: »Ipse Petrus sic intellexit omnes homines equaliter ad Christi Euangelium prouocari, nullumque secundum naturam esse pollutum.« Et item: »Incrassatum est enim cor populi huius, et auribus grauiter audierunt . Ne putemus crassitudinem cordis, et grauitatem aurium, nature esse non uoluntatis, subiungit culpam arbitrii et dicit: Et oculos suos compresserunt, ne forte uideant oculis. Id est, ipsi meritis precedentibus causa fuerunt, ut Deus eis oculos clauderet. uel  ad superiora iungendum est, dicente Domino ad prophetam: uade ad populum istum, et peccata quibus cecitatem meruerunt illis impropera, si forte uel sic audire et ad me conuerti dignentur.« Et item idem in expositione Euangelii euangeliste Marci : »Qui ergo manifeste intelligens opera Dei, cum de uirtute negare non possit, eadem 202 stimulatus inuidia calumniatur et Christum, Deique uerbum, et opera Spiritus sancti dicit esse Beelzebub, isti non dimittetur neque in hoc seculo, neque in futuro. Non quod negemus et ei, si penitentiam agere uoluerit, posse dimitti ab eo qui uult omnes homines saluos fieri, et in agnitionem ueritatis uenire: sed quod ipsi iudici et largitori uenie credentes, qui et se penitentiam semper accepturum,  et hanc blasphemiam nunquam dicit esse remittendam, credamus hunc blasphemum, exigentibus meritis, sicut nunquam ad remissionem, ita nec ad ipsos dignos penitentie fructus esse peruenturum. Iuxta hoc quod Ioannes euangelista de quibusdam blasphemie sue merito excecatis ueracissime scripsit: Propterea non potuerunt credere , quia iterum dixit Isaias: Excecauit oculos eorum, et indurauit cor eorum, ut non uideant oculis, et intelligant corde, et conuertantur et sanem eos.« Et item : »Hi autem sunt, qui circa uiam ubi seminatur uerbum, et cum audierint confestim uenit Satanas, et aufert uerbum quod seminatum est in corda eorum, et cetera. In hac Domini oppositione omnis eorum qui audire  quidem uerba salutis potuerunt, sed ad salutem peruenire nequeunt, distantia comprehenditur. Sunt namque, qui uerbum quod audiunt, nulla fide, nullo intellectu, nulla saltem tentande utilitatis occasione percipere dignantur: quorum indisciplinatis ac duris cordibus mandatum uerbum confestim immundi spiritus, quasi uie trite uolucres semen eripiunt.« Et item: »Et non poterat ibi uirtutem ullam facere, nisi paucos infirmos impositis manibus curauit. Et mirabatur propter incredulitatem illorum. Non quo etiam illis incredulis non potuerit uirtutes multas facere, sed quo ne multas faciens ciues incredulos condemnaret.« Et item : »Sedere autem ad dexteram meam, uel ad sinistram, non  est meum dare uobis, sed quibus paratum est . Sic intelligendum est, regnum celorum non est dantis, sed accipientis. Non est enim personarum acceptio apud Deum: sed quicunque talem se prebuerit, ut regno celorum dignus sit, hic accipiet quod non persone, sed uite paratum est. Si itaque tales estis qui consequamini regnum celorum, quod Pater meus triumphantibus et uictoribus preparauit, uos quoque accipietis illud.« Et item: »Et tu si non uis audire in iudicio a Christo: Discede a me, maledicte, in ignem eternum, quia esuriui et non dedisti mihi manducare, arbor esse sterilis in hac uita caueto: quin potius pauperi Christo et esurienti fructum pietatis quo indiget offer.« Et item: »Scriptum est quia domus mea domus orationis uocabitur  cunctis gentibus :« Omnibus, inquit, gentibus, non uni genti Iudee, nec in uno Ierosolyme urbis loco, sed in toto orbe terrarum. Item in Commento Euangelii Luce: »Nam sicut in quibus uenandi ars est, ubi feras, pisces, et uolueres plus abundare didicerint, ibi sua maxime retia tendunt: ita et Dominus semper docuit in Synagoga, et in templo, quo omnes Iudei conueniebant, uolens omnes saluos fieri, et ad agnitionem ueritatis 203 uenire.« Et item: »Tulistis clauem scientie. Hoc est, humilitatem fidei Christi, qua ad diuinitatis eius agnitionem peruenire poteratis, spernentes abiicere maluistis.« Et item : »Nam si petenti datur, et querens inuenit, et pulsanti aperietur, ergo cui non datur, et qui non inuenit, et cui  non aperitur, apparet quod non bene petierit, quesierit, pulsauerit.« Et item: »uerum ille qui uult omnes homines saluos fieri, et ad agnitionem ueritatis uenire, nunc ad eos, nunc eis audientibus ad discipulos suos uerba faciendo, consuete pietatis dona benignus impendere non cessat.« Et item : »uenit enim filius hominis querere et saluare quod perierat.« Hoc est quod alibi dicit: »Non ueni uocare iustos, sed peccatores. Pius sane magister, qui murmurantibus turbis sua mysteria non dedignatur exponere, adeo scilicet peccatorum penitentiam non esse respuendam, ut ipse Dei Filius ob hanc maxime querendam sit destinatus ad terras. Qui ut pietatis sue nobis dispensationem inculcet, sepissime se filium hominis appellat, commendans  sollicite nobis quod factus est benigne pro nobis.« Et item: »Impietatem Iudeorum, uel omnium reproborum ad Christum conuerti nolentium, significat in die iudicii puniendam.« Et item: »Quia uisitationis sue tempus minime cognouit, illis in extremo uite inimicis traditur, cum quibus in eterno iudicio damnationis sue societate colligatur.« Et item: »Semper ambigere dicitur Deus, ut libera uoluntas homini reseruetur.«

Et Cassiodorus in psalmo Lu: »Ipsum est enim quacunque die, quia Dominus clementi patientia quodlibet tempus nostre conuersionis exspectat. Et ideo culpabiles sustinet, exspectat errantes, dicens: Nolo mortem peccatoris, sed ut conuertatur et uiuat.  Solum est enim, ut in hac uita peccatum omne fateamur, ubi et humana fragilitate delinquimus.« Et in psalmo LXuIII: »Additum est in retributionem, quia subtracta illa mensa et gentibus tradita, malorum retributio fuit. Quippe quando in ea epulari nolentes ab ea merito uidentur excludi.« Et in psalmo LXXIII: »In presenti psalmo ciuitatis subuersio deploratur, ut durissimus animus Iudeorum, uel ipsius ciuitatis sue calamitatibus terreretur. Totum fecit medicus bonus, si sanitatem recipere uoluisset egrotus.« Et in psalmo LXXu: »Amiserunt ergo et istud, qui maiestati eius nequaquam credere uoluerunt.« Et in psalmo LXXXI: »Et benedixit sicut oues, non tamen oues, quia non credendo facti sunt hedi.« Et in psalmo LXXuII: »Genus prauum,  quia ueritatem recipere noluerunt.« Et item in eodem: »Malitiam hominis in sua indignatione, et ira, et tribulatione dereliquit, ut propriis peruersitatibus affligantur, qui diuinis iussionibus obedire contemnunt.« Et in psalmo XCIu: »Nam cum quadraginta diebus ad mysticum numerum Dominus ieiunauerit, cum alios quadraginta dies cum apostolis post resurrectionem fecerit ut totus mundus crederet, Iudei obstinati reperti sunt. Qui quadraginta annorum 204 beneficiis acquiescere noluerunt. Quibus ideo paratur maior ruina, quia in eis grandescit diuturna superbia.« Et item: »Qui ergo ingressus est in requiem eius, etiam ipse requieuit ab operibus suis, sicut a suis Deus. Significat enim beatitudinis illius tempus, quando iusti post agonem  seculi istius eterna requie perfruuntur: quod impiis utique non dabitur, qui sua indignitate duruerunt.« Et in psalmo XCu: »Hic uero dictum est patrie gentium, ut nullus indigena, nullus hospes, nullus peregrinus redderetur exceptus.« Et in psalmo CXIII: »Nullum genus hominum ei credens probatur exceptum, quod sit ab eius muneribus alienum.« Et in Commento Epistole ad Romanos plura his concinentia dicit, que studio breuitatis omittimus.



CAPUT XXuI. Recapitulatio reddite rationis post sanctorum nomina designata de capitulo tertio.

Ecce quid ex hoc capitulo senserunt diuino repleti Spiritu sancti Dei homines. Ceterum capitula a nobis ex sanctorum Patrum excerpta, que reprehendit,  domnus Prudentius uenerabilis episcopus nobiscum constituit atque firmauit. Que postea in hac epistola, de qua loquimur, ita confudit atque preposterauit, ut uerbis aliis, et sensu contrario, et ordine immutato, illa quantum ex ipso fuit disperderet. Nec plus inuenit quo illa discerperet: uerba mutauit, sensum contrarium intulit, ordinem adeo perturbauit, ut de secundo primum, et de tertio quartum redderet. Si adhuc quartum modum inuenire potuisset, quo illa dissiparet, manifestum est quia uoluntarie faceret. Tamen quidquid ille gesserit, ordo ponendi legitimus iste manebit, ut primo ponatur ab eo qui capitulatim illa cupit describere, De prescientia et predestinatione electorum, ac  prescientia et relictione reproborum, que ante omnia tempora exstitit. Deinde de arbitrio libero, quod homo in tempore accepit, et diaboli suasione suo uitio infirmauit: atque de Dei gratia, sine qua in primo homine perditi non reparantur electi, et qua non liberantur in generali perditionis massa relicti. Et tunc, quoniam hominis arbitrium liberum, licet merito prime culpe libertatem, id est boni possibilitatem perdiderit, non tamen nomen et rationem amisit, Deus, qui hominem ad imaginem et similitudinem suam condidit, quemque ad eternitatem consistere uoluit, a latronibus uulneratum ac semiuiuum relictum, uerus scilicet medicus, gratia sanare uenit plagis mortalibus saucium, et pastor bonus gratis querere et saluare perditam uenit ouem. Sicque  ponendum est quod dicit Ioannes apostolus: Quod nos uidimus et testificamur, quoniam Pater misit Filium suum saluatorem mundi ; qui secundum Paulum: uult omnes homines saluos fieri, et in agnitionem 205 ueritatis uenire ; et iuxta Petrum: Neminem uult perire, sed omnes ad penitentiam conuerti . Et tunc demum, quod iterum Ioannes dicit: Et in hoc cognoscimus caritatem Dei, quoniam ille pro nobis animam suam posuit ; qui ut Petrus dicit: Semel pro peccatis nostris mortuus est, iustus pro iniustis . Fidelis enim sermo, quoniam ut Paulus dicit: Christus uenit in hunc mundum peccatores saluos facere, ut omnis qui credit in ipsum non pereat , Euangelio conclamante, sed  habeat uitam eternam . Unde et idem Dominus omnium, diues in omnes qui inuocant illum, discipulis suis iussit: Predicate, inquiens, Euangelium omni creature. Qui crediderit et baptizatus fuerit, saluus erit; qui uero non crediderit, condemnabitur . Credentes autem baptizati, et per Dei gratiam salui facti crediderunt quia uoluerunt: non credentes, non baptizati, neque salui facti sunt, quia credere noluerunt, et ideo perierunt. Qui non credit, inquit, iam iudicatus est , id est Dei prescientia iam damnatus est. Quare? Quia non credidit in nomine unigeniti Filii Dei. Hoc est autem iudicium, quia lux uenit in mundum, et dilexerunt homines tenebras magis quam lucem. Que sint tenebre ipse consequenter exponit dicens: Erant enim  eorum mala opera. Ut et fides, que per dilectionem operatur, lux est, sicut item scriptum est: Luceat lux uestra coram hominibus, ut uideant opera uestra bona . Que sine fide non possunt esse bona, quia nec Deo sunt placita. Sine fide enim impossibile est placere Deo. Bona nempe agens uenit ad lucem, ut manifestentur opera eius, que in Deo sunt facta, qui lux uenit in mundum, dicens: Ego sum lux mundi; qui sequitur me non ambulabit in tenebris . Quas odit qui nichil odit eorum que fecit, et perseueranter eas dilexerunt qui perierunt, et quod diligit iustus Dominus qui iustitias dilexit, diligentes iniquitatem et odientes animam suam oderunt, et ideo perierunt. Iuxta  quod item miserator misericors miseriam periture ciuitatis deflens dicit Ierusalem: Quoties uolui congregare filios tuos, quemadmodum gallina congregat pullos suos sub alis suis, et noluisti?  Ac si aperte diceret: Quod uolui noluisti, et idcirco peristi; sicut qui omnibus uigilate dicit, et ad omnes per Salomonem dicit: uocaui et renuistis: extendi manum meam, et non fuit qui aspiceret. Despexistis omne consilium meum, et increpationes meas neglexistis. Ego quoque in interitu uestro ridebo, et subsannabo cum uobis quod timebatis aduenerit. Cum irruerit repentina calamitas, et interitus quasi tempestas ingruerit, quando uenerit super uos tribulatio et angustia. Tunc inuocabunt me et non exaudiam: mane consurgent, et non inuenient me . Quoniam ibi  iam a Deo mereri non potest quod petit, qui hic noluit audire quod iussit.

Nam si, ut dicunt isti moderni Predestinatiani, non est quisquam quem Deus saluari uelit et non saluetur, et quicunque non saluantur, penitus non esse uoluntatis illius ut saluentur, et his qui saluantur imposita est necessitas salutis, et his qui pereunt imposita est necessitas perditionis, atque ideo nec illi iuste damnantur qui saluari non potuerunt, 206 nec isti iuste remunerantur, quia aliud quam saluandi esse nequiuerunt. Ut in utraque parte et perditio et salus non sit ex iudicio proprie actionis, sed ex preiudicio diuine preordinationis, quoniam utrisque aufertur penitus arbitrium uoluntatis, cum scriptum de Deo sit: Quia tu reddes unicuique secundum  opera sua . Et iterum: Nunquid iniquus Deus qui infert iram? Absit . Et uenerabilis Beda presbyter in Homilia Euangelii exponens sententiam ipsius ait: »Et cum uenerit, qui Spiritus sanctus, ille arguet mundum de peccato, et de iustitia, et de iudicio . Claret namque, quod ipse Filius Dei Dominus noster iehsu Christus, cum esset in mundo, arguebat mundum, id est sectatores mundi, de peccato sue incredulitatis, arguebat de iustitia, quia uidelicet iustitiam fidelium nollent imitari, arguebat de iudicio, uidelicet quare diabolum, qui iam iudicatus et damnatus erat, sequerentur. Sed non sine causa Spiritum, cum uenerit, hoc idem dicit acturum: quia profecto per huius inspirationem corroborandus erat animus  discipulorum, ne mundum, qui contra se fremebat, arguere timerent. Exponens sententiam suam Dominus adiunxit: De peccato quidem, quia non crediderunt in me. Peccatum incredulitatis quasi speciale posuit, quia sicut fides origo uirtutum, ita solidamentum est uitiorum in incredulitate persistere, Domino terribiliter attestante, qui dicit: Qui autem non credit, iam iudicatus est, quia non credidit in nomine unigeniti Filii Dei. At contra, iustus ex fide uiuit.« Et paulo post: »Iustitia ceterorum fidelium, qui Dominum in carne non uiderunt, hec est, quod eum quem corporali intuitu nunquam uiderunt. Deum et hominem uerum corde credunt ac diligunt. De qua profecto iustitia fidei arguuntur infideles, cur  ipsi uidelicet, cum similiter uerbum uite audirent, noluerint credere ad iustitiam. Neque enim nequitia malorum ex sua solum fortitudine, uerum etiam ex comparatione rectorum, quam sit damnanda monstratur.« Sed et sanctus Augustinus in libro de Agone Christiano  de hac Euangelii sententia dicit: »Qui non credit iam iudicatus est. Prescientia utique Dei, qui nouit quid immineat non credentibus.« Hinc etiam apparet mentiri Predestinatianorum scholam dyscolam, que ex hac Euangelii sententia affirmare luctatur a Deo predestinatos ad interitum. Et item uenerabilis Beda presbyter in Commento Euangelii Luce, beati Augustini et aliorum Patrum orthodoxorum sequens sententias, ait: »Dico autem uobis, quia omni habenti dabitur, ab  eo autem qui non habet, et quod habet auferetur ab eo . Hec ad superiora sententia respicit, docens et illum posse amittere munus Dei, qui habens non habet, id est non utitur, et in eo augeri qui habens habet, hoc est bene utitur.« Et paulo superius: »Recte amittit collatam gratiam, quam predicando aliis communicare neglexit, ut ei augeatur qui inde laborauit, iuxta quod angelo Ephesi Ecclesie dicitur: Et mouebo candelabrum suum de loco suo, nisi penitentiam egerit , et cum regium 207 chrisma, quod superbiendo Saul amisit, Dauid obediendo promeruit: Spiritus, inquit, Domini discessit a Saul, et directus est in Dauid a die illa et deinceps.«

Proferunt quoque Predestinatiani ad suam confirmandam  sententiam, quoniam qui non saluantur non est penitus uoluntas Domini ut saluentur, psalmorum testimonia: Deus noster in celo, omnia quecunque uoluit fecit . Et: Omnia quecunque uoluit Dominus fecit in celo et in terra, in mari et in omnibus abyssis . Sed longe sensu alio illa exponunt doctores catholici. Nos autem, antequam sanctorum hinc expositiones ponamus, illos interrogare uolumus, utrum uoluntate Dei angeli de celo, et homines in paradiso ceciderint. Si dixerint quia uoluntate Domini ceciderunt, plebs uniuersa lapidabit eos: consequens enim est ut dicant Deum casus illorum auctorem. Et omnes sciunt sanctum Gregorium ueraciter in homilia 34 dicere: »Angelorum quippe et hominum naturam  ad cognoscendum se Dominus condidit, quam dum consistere ad eternitatem uoluit, eam procul dubio ad suam similitudinem creauit.« Si autem ueritate conuicti uerum dixerint, non Dei uoluntate, sed proprio illos uitio cecidisse, manifestum est quia non cum eis, sed contra eos prolata ab ipsis faciunt testimonia. Quoniam sicut duo primi homines, non Dei uoluntate, sed suo uitio ceciderunt, qui, ut credimus beato Augustino et ceteris sanctis dicentibus, Dei gratia per penitentiam ad salutem in Christi sanguine redierunt: ita de omnibus in primi hominis peccato perditis, et in eiusdem perditione generatis, quicunque saluantur, gratia Dei, qui uult omnes homines saluos fieri, saluantur, quicunque  pereunt, non Dei uoluntate, sed debite perditionis merito pereunt. Nam sicut conditor naturam hominum, id est primum hominem, quia et Eua Adam est, ad eternitatem consistere uoluit, quia eternaliter bonus est. Quem ab eternitate contra suam uoluntatem cadentem iuste damnauit, quoniam iustus est. Quemque ad salutem gratia reparauit, quia misericors est. Ita redemptor iustus in omnibus uiis suis, et sanctus in omnibus operibus suis, omnes ex generali massa perditionis genitos uult saluos fieri, quia bonus est: sed quosdam in eadem massa perditionis iudicio deserit quoniam iustus est, quosdam a perditione cunctis debita dono gratie liberat, quia misericors est. Et ne uelint nobis illudere, dicentes emuli recte fidei, quoniam quosdam in  massa perditionis deserit, ideo Deus iustus est, aliter enim iustus esse non posset, legant Psalmum, ubi inter cetera decantatur: Qui percussit reges magnos, et occidit reges fortes, et dedit terram eorum hereditatem populo suo. Quia in humilitate nostra memor fuit nostri, et redemit nos ab inimicis nostris: per singula, quoniam in eternum misericordia eius . Iustus in omnibus, bonus in omnibus, et cum punit impios, et cum liberat peccatores, et cum coronat gratia iustos.

208 Ceterum de primo quod ponunt testimonio ait sanctus Augustinus in psalmo CXII : Deus autem noster in celo sursum: »In celo, inquit, sursum, quod transgreditur omnia corpora celestia et terrestria, in  celis et in terra omnia quecunque uoluit fecit. Nec indiget operibus suis tanquam in eis collocetur ut maneat, sed in sua eternitate persistit, in qua manens omnia quecunque uoluit fecit in celo et in terra. Ergo in quibus est ipse tanquam indigentia continet, non ab eis tanquam indigens continetur. Siue sic intelligitur: In celo et in terra omnia quecunque uoluit fecit, uel in superioribus, uel in inferioribus populi sui uoluntariam gratiam suam constituit, ne quis de operum meritis glorietur.« Et sanctus Hieronymus: Deus autem noster in celo, omnia quecunque uoluit fecit. Deus in celo sursum, dicunt sancti ad illos infideles qui idola adorant: uos uestros Deos de manu tangitis, et oculis carnalibus cernitis; sed noster Deus in celo est sursum,  in celo et in terra omnia quecunque uoluit fecit. In his qui celestem uitam agunt, et adhuc terrena carne cluduntur, implebit uoluntates suas. De altero uero testimonio ex psalmo CXL item sanctus Hieronymus dicit: »Omnia quecunque uoluit fecit in celo et in terra, in mari et in omnibus abyssis . Pro uoluntate bonitatis placuit Deo in excelsas animas, in aridas mentes, in seculi fluctibus, in profunditate malitie facere mirabilia.« Et sanctus Augustinus ita per loca exponens dicit: »Omnia quecunque uoluit Dominus fecit in celo et in terra, in mari et in omnibus abyssis. Quis autem comprehendat hec? Si comprehendere omnia non possumus, tamen credere omnia inconcusse et tenere  debemus, quia quidquid creature in celis et in terra et in omnibus abyssis est, a Domino factum est. Non omnia que fecit coactus est facere, sed causa omnium que fecit uoluntas eius est, necessitas cegit te facere domum, uestem, et cetera.« Et paulo post: »Inuenimus aliquid quod libera uoluntate facimus, cum ipsum Deum amando laudamus. Non enim ex necessitate, sed quia placet. Unde iustis et sanctis Dei placuit Deus, etiam flagellans eos.« Et item: »Deus autem in celo et in terra omnia quecunque uoluit fecit. Ipse tibi det gratiam, ut in te ipso facias quod uis. Nisi enim ipso adiuuante nec in te facies quod uis, quia caro concupiscit aduersus spiritum, et spiritus aduersus carnem, ut non quecunque uultis illa faciatis.« Et post  pauca: »Quia non solum in domo sua, nec solum in agro suo, sed in carne sua et in spiritu suo, non impleuit quod uolebat, clamauit ad Deum qui omnia quecunque uoluit fecit in celo et in terra, et dixit: Infelix homo, quis me liberabit de corpore mortis huius?  Et ille bonus, ille suauis, tanquam responderet ei continuo subiecit: Gratia Dei per Iesum Christum Dominum nostrum. Hanc ergo suauitatem amate, hanc suauitatem laudate. Intelligite Deum, qui omnia quecunque uoluit fecit in celo et in terra, ipse et in uobis faciet quod uultis, ipso adiuuante uoluntatem 209 uestram implebitis, sed nondum potestis, confitemini cum potueritis, gratias agite, iacentes clamate, erecti superbire nolite.«

 Ad quod si ueterem pestem euomuerint moderni Predestinatiani, dicentes quos non uult Deus saluos fieri, quoniam quecunque uoluit fecit in celo et in terra, non facit eos uolentes, non facit confitentes, et non erigit iacentes, quia ad mortem eos predestinauit eternam: et ideo postquam ceciderint sic a Deo dispensantur, ut nec possint nec uelint per penitentiam liberari. Respondeat eis Prosper quod ex delegatione sedis apostolice respondit actione 15 uincentianis: »Non ueraciter, inquiens, nec sapienter hoc dicitur. Qui enim a fide et sanctitate exciderunt, sicut uoluntate prolapsi sunt, ita uoluntate non resurgunt, et dominatum concupiscentiarum quibus succubuerunt sponte patiuntur. Si qui autem captiuitatem suam gemunt, et iudicantes semetipsos ad  misericordiam Dei mutato corde confugiunt, non sine spiritu diuine uisitationis hoc faciunt. Hec enim est immutatio dextere Excelsi, qui innumeris lapsis dat penitentiam ut resipiscant a diaboli laqueis, a quo captiuati tenentur ad ipsius uoluntatem. Nemini autem Deus correctionis adimit uiam, nec quemquam boni possibilitate dispoliat, quia qui se a Deo auertit, ipse et uelle quod bonum est, et posse sibi sustulit. Non est ergo consequens, sicut putant qui talia obiiciunt, ut Deus quibus penitentiam non dederit, resipiscentiam abstulerit, et quos non leuauerit alliserit, cum aliud sit insontem in crimen egisse, quod alienum est a Deo, aliud criminoso ueniam non dedisse, quod de peccatoris est merito.«

 Presumunt nichilominus Predestinatiani sibi beati Iob libri sententiam, ut uerisimile suum possint ostentare mendacium, qua dicitur: Anima eius quodcunque uoluit hoc fecit . Quam exponens in Moralibus beatus Gregorius dicit : »Sic itaque eius anima quodcunque uoluit hoc fecit, ut inde quoque uoluntatem suam impleat, unde uoluntati illius repugnari uidebatur.« Et item: »Aliquando facere Dei est, id quod fieri prohibet irascendo permittere.« Et sanctus Augustinus in libro de Bono perseuerantie  dicit: »Nihil fit, nisi quod aut Deus facit, aut fieri ipse permittit.« Legant adhuc contentiosi cum istis, si non sufficiunt, testimonium quod posuimus ex libro de Spiritu et Littera sancti Augustini. Ob  quorum etiam controuersiam simplicibus exponenda est Euangelii Luce sententia qua dicitur: Contendite intrare per angustam portam, quia multi, dico uobis, querent intrare et non poterunt . Hinc Beda : »Querunt, inquit, intrare salutis amore prouocati, et non poterunt itineris asperitate deterriti. Querunt hoc ambitione premiorum, a quo mox laborum timore refugiunt, non quia iugum Domini asperum et onus est graue, sed quia nolunt discere ab eo quoniam mitis est et humilis corde, ut inueniant requiem animabus suis, eoque fit angusta porta qua intratur 210 ad uitam.« Et post paululum: »Nam foris stantes ostium pulsare est, a beatorum sorte secretos misericordiam quam neglexerant a Deo frustra  flagitare. Et respondens dicet uobis: Nescio uos unde sitis: quia tunc uelut incognitos Deus deserit, quos modo suos per uite meritum non agnoscit.« Et Gregorius : »Hinc etenim Paulus dicit: Ignoras quoniam benignitas Dei ad penitentiam te adducit? secundum duritiam autem tuam et cor impenitens, thesaurizas tibi iram in die ire et reuelationis iusti iudicii Dei . Hinc Psalmista ait: Deus, iudex iustus, fortis et longanimis . Dicturus quippe longanimem, premisit iustum, ut quem uides peccata delinquentium diu patienter ferre, scias hunc quandoque etiam districte iudicare. Hinc per quemdam sapientem dicitur: Altissimus est enim patiens redditor . Patiens enim redditor dicitur, quia peccata  hominum patitur et reddit. Nam quos diu ut conuertantur tolerat, non conuersos durius damnat. uult enim placari precibus, qui scit quia portari non possit iratus: cum adhuc moram facit uenire, legationem pacis sustinet. uenisset iam namque si uellet, et cunctos suos aduersarios trucidasset. Sed et quam terribilis ueniet indicat, et tamen ad ueniendum tardat: quia non uult inuenire quos puniat, qui uenit querere et saluum facere quod perierat, qui uult omnes homines saluos fieri, et neminem uult perire, qui omnes ad salutem dignatus est inuitare: uenite, inquiens, ad me omnes qui laboratis et operati estis, et ego reficiam uos .« Hinc Beda in Euangelio Luce: »Moralis Dominus  omnes inuitat, nec uolentes repudiat, nec inuitos alligat, nec adeuntes reiicit, nec rogantibus deest, qui prope est omnibus inuocantibus se in ueritate, scrutans corda et renes Deus, cui cum Patre in unitate Spiritus sancti debetur omnis honor et adoratio per omnia secula seculorum. Amen.«



CAPUT XXuII. Ratio reddenda quarti capituli incipit, quod nos contra Predestinatianos excerpsimus, quodque capitulorum que nobis dedistis compositor errore nimio denotauit, deuocans in medium, ad exaggerandam reprehensionis nostre notam, Antichristum et impios in sua impietate defunctos, et ante aduentum Christi igne damnatos eterno.

Rationem reddendam quarti capituli adeuntes,  gratiam Christi Domini nostri deposcimus, ut sano fidei intellectu, sanctarumque Scripturarum auctoritatibus, et orthodoxorum testimoniis, ab obtrectatorum nostrorum uenundationibus, qui de nostra infamatione sibi querunt emere laudis famam, redimat nos qui redemit Isrel ex omnibus iniquitatibus suis, et sit nobis semper in omninibus 211 et ubique in Deum protectorem, et in locum munitum, ut saluos faciat nos ab heretice prauitatis muscipulis captiosis. De huius capituli sensu ueteres Predestinatiani dixerunt, sicut Yginus scribit, et sanctus Prosper demonstrat obiectione 9 Gallorum, quod non pro totius mundi redemptione Saluator sit crucifixus. Et item prima uincentianorum obiectione: Quia Dominus noster  iehsu Christus non pro omnium hominum salute et redemptione sit passus. Et Gothescalcus nouorum Predestinatianorum signifer, in libello ad Rabanum archiepiscopum Moguntinum, ita dicit ad locum: »Illos omnes impios et peccatores, quos proprio fuso sanguine Filius Dei redimere uenit, hos omnipotentis Dei bonitas ad uitam predestinatos irretractabiliter saluari tantummodo uelit: et rursum, illos omnes impios et peccatores, pro quibus idem Filius Dei nec corpus assumpsit, nec orationem ne dico sanguinem fudit, neque pro eis ullo modo crucifixus fuit, quippe quos pessimos futuros esse presciuit, quosque iustissime in eterna precipitandos tormenta prefiniuit, ipsos omnino perpetim saluari penitus nolit.« Scripsit et alia sub hoc sensu multipliciter  replicando, que hic superfluum duximus ponere, cum hinc quisque sensum illius sufficienter possit cognoscere. Scripsit et domnus Prudentius in sepe memorata epistola ad Wenilonem archiepiscopum suum, pro ordinando Aenea Parisiorum episcopo, capitulo 3, dicens: »Ut credat et confiteatur cum omnibus catholicis, sanguinem Domini nostri Iesu Christi pro omnibus hominibus ex toto mundo in eum credentibus fusum: non autem pro illis qui nunquam in eum crediderunt, nec hodieque credunt, nunquam nec credituri sunt, dicente ipso Domino: uenit enim filius hominis non ministrari, sed ministrare, et dare animam suam redemptionem pro multis .« Et compositor istorum  capitulorum, quibus nos respondere iussistis, quarto capitulo dicit: »Item de redemptione sanguinis Christi, propter nimium errorem qui de hac causa exortus est, ita ut quidam, sicut eorum scripta indicant, etiam pro illis impiis, qui a mundi exordio usque ad passionem Domini in sua impietate mortui eterna damnatione puniti sunt, effusum eum diffiniant, contra illud propheticum: Ero mors tua, o mors, ero morsus tuus, inferne .«

Miramur cur istorum compositor capitulorum omisit quod quidam, ad confutandos nos, quia non recte dixerimus Christum pro omnibus passum, licet non omnes passionis eius mysterio sint redempti, impiis et peccatoribus, ab initio mundi pro suis sceleribus in infernum demersis et eternitaliter  cruciandis, diabolum cum suis refugis angelis et Antichristum solent apponere. Quos cum aliis stultitia perditis in libro de Consolatione philosophie  Betius complangit, dicens: Eheu quam miseros tramite deuios abducit ignorantia! Et sanctus Gregorius in Regula pastorali de talibus dicit, quia quod albugo 212 in oculo, hoc arrogantia agit in mente: que cum candorem sibi iustitie seu sapientie tribuit, a luce se superne cognitionis excludit, et eo claritatem ueri luminis nequaquam penetrat, quo se apud se per arrogantiam exaltat, sicut de quibusdam dicitur: Dicentes enim se esse sapientes, stulti facti sunt . Scripsit enim quidam delirus, quem supra memorauimus, contra nos dicens: »De secunda, inquiens, diffinitione,  qua in illis capitulis diffinitum est, quod nullus homo est, fuit uel erit, pro quo Christus passus non fuerit, quid aliud respondere possumus, nisi ut primum ipsos qui hoc diffinierunt sedulo interrogemus, et admoneamus, ut uigilanter et fideliter pensare studeant, ne forte minus considerando quod dicendum erat, contra fidem et conscientiam suam talia dixerint et scripserint. Nam ut taceamus de his qui nunc sunt, uel adhuc usque ad finem seculi futuri sunt, in quibus utique Antichristus erit, certe de illa innumerabili multitudine impiorum, qui fuerunt ab initio mundi usque ad aduentum Domini, et in sua impietate mortui et eternis penis sunt condemnati, nec ipsos qui hoc dixerunt credere putamus, quod pro his in sua impietate mortuis, et  eterno iam iudicio condemnatis, Dominus passus esse credendus sit. Si enim pro his passus esse creditur, cur etiam pro diabolo et angelis eius similiter passus esse non creditur?« Cui conuenienter ex Euangelio uerbis Dominicis respondere ualemus: Erras nesciens Scripturas, neque uirtutem Dei. Paulus apostolus dicit: Nusquam enim angelos apprehendit , quin Deus, sed semen Abrahe apprehendit. Unde Ioannes Chrysostomus: »Quia non quemquam angelorum apprehendit, id est non cuiuslibet angeli naturam suscepit, sed semen Abrahe apprehendit. Non enim angelis tanta dignitas donata est, ut in una persona Dei Filius eorum nature coniungeretur: sed hunc honorem et hanc  dignitatem humane nature Deus Dei Filius concessit, ut Deus et homo una esset persona. Quare dixit apprehendit? quia nos quasi recedentes ab eo et longe fugientes insecutus apprehendit, et in unam personam nostre fragilitatis naturam sibi contemperauit. Hoc ergo redimere debuit quod assumpsit. Ut beatus Gregorius in libro IX  Moralium dicit: Angelorum, inquiens, spiritus idcirco irremissibiliter peccauerunt, quia tanto robustius stare poterant, quanto eos carnis admistio non tenebat. Homo uero idcirco post culpam ueniam meruit, quia per carnale corpus aliquid quo semetipso minor esset accepit. Unde et apud respectum iudicis argumentum pietatis est hec eadem infirmitas carnis.«

 Est et alia causa qua perierunt irreparabiliter refugi spiritus, et homo gratia meruit reparari. Scilicet, quia diabolus propria periit iniquitate, homo uero etiam diabolica persuasione, sicut Alcuinus in libro responsionum Geneseos ad Sigulfum demonstrat. Unde et sanctus Ambrosius in psalmo CXuIII dicit: »Fortasse dicas: Qua ratione 213 non dictum sit, misericordia Domini plenum est celum, quia sunt etiam spiritales nequitie in celestibus. Sed non ille ad commune eius indulgentie donum remissionemque pertinent peccatorum, quibus ignis seruatur eternus.« Et sanctus Theophilus Alexandrinus episcopus in secunda synodali epistola dicit: »uerum quid ista memoramus, cum in tantam eruperit Origenes uecordiam, imo dementiam, ut  aliud Saluatori crimen impingat, dicens eum et pro demonibus ac spiritalibus nequitiis apud superos affigendum cruci, nec intelligit in quam profundum impietatis corruat barathrum? Si enim Christus pro hominibus passus homo factus est, ut Scripturarum testantur eloquia, consequens erit ut dicat Origenes: Et pro demonibus passurus demon futurus est. Hoc enim necessitate cogetur ut inferat, ne ab eo quod cepit discrepare uideatur imitator. Et illi enim Christo similiter loquebantur: Demonium habes . Et: In Beelzebub principe demoniorum eiicis demonia . Sed absit ut pro demonibus Christus passus sit, ne et ipse demon fiat. Et qui hoc credunt, rursum crucifigunt et ostentui habent Filium Dei, qui nequaquam  ut semen Abrahe apprehendit, ita assumet et demonum, ut pro illis quoque crucifigatur. Nec demones pro se, Deum in passione cernentes, cum propheta clamabunt: Hic peccata nostra portauit, et pro nobis dolet; neque cum Isaia dicent: Liuore eius sanati sumus ; nec pro demonibus, sicut pro hominum genere, quasi ouis Christus ducetur ad uictimam; nec pro eorum salute dicetur, proprio Filio non pepercit; quia nec demones clamabunt: Traditus est pro peccatis nostris, et resurrexit pro iustificatione nostra. Paulus quidem perspicue scribit: Tradidi enim uobis in primis quod accepi, quia Christus mortuus est pro peccatis nostris secundum Scripturas . Illas in testimonium uocans,  et uolens earum auctoritate firmare quod dubium est. Origenes autem, absque ullo diuine uocis testimonio, uim facere nititur ueritati, et exstincta lucerna inuenire eam. Fautor demonum, et non hominum, crebris calumniis lacessit Filium Dei, et denuo crucifigit, non intelligens in quam profundam et horribilem impietatis uoraginem detrahatur. Consequens enim est ut qui priora susceperit, suscipiat et que sequentur, ut qui pro demonibus Christum dixerit crucifigi, ad ipsos quoque dicendum esse suscipiat: Accipite et edite, hoc est corpus meum. Et: Accipite et bibite, hic est sanguis meus . Si enim et pro demonibus crucifigetur, ut nouorum dogmatum assertor affirmat, quod erit priuilegium, aut que ratio, ut soli homines corpori eius  sanguinique communicent, et non demones quoque, pro quibus in passione sanguinem fuderit? Sed nec demones audient: Accipite et edite, et: Accipite et bibite, nec Dominus sua precepta dissoluet, qui discipulis ait: Nolite dare sanctum canibus, nec mittatis margaritas uestras ante porcos, ne forte conculcent eas pedibus suis, et conuersi disrumpant uos . Nam et Apostolus scribens: Nolo uos participes demonum fieri . Non potestis 214 calicem Domini bibere et calicem demonorium, non potestis mense Domini participari et mense demoniorum, impossibile esse demonstrat, demones de calice Domini bibere, et de mensa eius participari. Cibus diaboli negatores Dei sunt, Habacuc loquente: Esce eius electe . Cibus autem  impiorum omnium exsecrabilis ipse diabolus, prophete uaticinio concrepante: Dedisti eum escam populis Aethiopibus . Ex quibus omnibus approbatur, Christum pro demonibus non posse crucifigi, ne demones corporis et sanguinis eius participes fiant. Cum ergo et Apostolus de Saluatore significet: Hoc enim fecit semel seipsum offerens , et Origenes tam audaciter illius sententie contradicat, tempus est illud inferre: Terra, terra, terra, audi uerbum Domini, scribe uirum istum abdicatum . Quis enim infernus hec mala suscipere potest? qui Tartarus de rebus istiusmodi cogitare? que gigantum insania tam rebellis exstitit, et turrem impietatis exstruxit? que libido lasciuiens, et demonum amore deperiens, sic uniuerso dogmati  transeunti diuaricauerit crura mentis sue? Quis intantum de Sodomitica uinea bibit, ut inebriatus uino furoris eius toto corde conciderit? Quis Babyloniorum ita fluminum gurgitibus irrigatus uiuos Isrel fontes reliquit? quis egrediens de Ierusalem, et Ieroboam filii Nabath imitator existens, tot errorum fabricatus altaria est, et ararum profana thura succendit? Cur Dathan et Abiron, qui minora peccarunt, non uenient ante tribunal Christi, ut sui eum comparatione condemnent, qui extra Ecclesiam Saluatoris uariarum doctrinarum thuribula diabolico igne compleuit? Neque enim Dominus qui loquitur per prophetam: Ego uisiones multiplicaui, et in manibus prophetarum assimilatus sum ,  adulterinas eum docuit proferre doctrinas, nec qui a principio ipsi uiderunt, et ministri fuerunt uerbi Dei. Nec prophetarum chorus, qui olim uocabantur uidentes, hec eum instituit: sed ipse sue mentis arbitrio furori demonum seruiens, et blando cogitationum errore deceptus, gregem, et, ut ita dicam, examen dogmatum peruersorum per totum orbem immisit mentibus indoctorum. Iste est qui Assyriis Babyloniisque fluminibus aperuit os suum, qui nauem Ecclesie, bonarum mercium plenam salutis doctrine, fluctibus operire conatus est, dum imperitorum laude sustollitur, et Scripturarum sensum aliter quam se habet ueritas edisserens, gloriatur in confusione. Quis enim tam innumerabiles et garrulos et uerbositatis atque imperitie plenos conscripsit  libros, et infatigabili studio dies noctesque coniunxit, ut errorum monumenta dimittens mereretur audire: Multis itineribus tuis deceptus es. Usus est enim duce pessimo aura populari, et plurimis false scientie uoluminibus exaratis, ac rebelli contra Deum mente pugnans, unguento celestium doctrinarum saniem quamdam et putorem sui fetoris immiscuit, ut rursum ad suam animam diceretur: Immunda et famosa et nimia iniquitatibus. Neque enim prophetam audire 215 uoluit commonentem: Quare diligitis uanitatem, et queritis mendacium?  Qui pro demonibus Christum affigit cruci, ut non solum Dei et hominum, sed demonum quoque mediator fiat. uerum absit tam immane nefas de Saluatore credere, ut templum corporis sui, quod pro nobis  suscitare dignatus est, amissurus, aliud sibi templum demonice conditionis affigat, ut illorum quoque recepta similitudine pro ipsis patibulum subeat. Obsecro, fratres dilectissimi, ut ignoscatis dolori meo doctrinis impiis resistenti. Dum enim impudentiam sectatorum eius repercutere nitimur, compagem lorice ipsius et uenenati pectoris fraudulentias in medium protulimus, ut illud quoque compleretur in eo: Reuelabo ignominiam tuam, et ostendam eam amatoribus tuis .«

De Antichristo autem sanctus Gregorius in libro Moralium XXXI  dicit: »Quia ergo per undenarium numerum transgressio exprimitur, huius bestie cornu undecimo ipse auctor transgressionis iudicatur, quod uidelicet paruulum oritur, quia purus homo  generatur, sed immaniter crescit, qui usque ad coniunctam sibi uim angelice fortitudinis proficit.« Et item : »Principium uiarum Dei uehemoth dicitur: quia nimirum cum cuncta creans ageret, hunc primum condidit, quem reliquis angelis eminentiorem fecit.« Et item : »Quid autem cauda uehemoth istius, nisi illa antiqui hostis extremitas dicitur, cum uas proprium illum perditum hominem ingreditur, qui specialiter Antichristus nuncupatur?« Et item : »Tunc Antichristus mundi gloriam temporaliter obtinens, mensuras hominum et honoris culmine et signorum potestate transcendit. Spiritus quippe in illo est, qui in sublimibus conditus, potentiam nature sue  non perdidit uel deiectus.« Et item in Edicto ciuibus Romanis proposito : »Peruenit, inquit, ad me quosdam presbyteros peruersi spiritus homines, praua inter uos aliqua, et sancte fidei aduersa seminasse, ita ut die Sabbati aliquid operari prohiberent. Quos quid aliud nisi Antichristi predicatores dixerim, qui ueniens diem Sabbatum atque Dominicum ab omni faciet opere custodiri? Quia enim mori se et resurgere simulabit, haberi in ueneratione uult diem Dominicum: et quia Iudaizare populum compellet, ut exteriorem ritum legis reuocet, et sibi Iudeorum perfidiam subdat, coli uult Sabbatum.« Et Beda in Chronica sua: »Et uidi, inquit, de mari bestiam ascendentem, et dedit illi draco uirtutem suam et potestatem magnam.  Id est, uidi hominem seuissimi ingenii, de tumultuosa impiorum stirpe progenitum. Cui mox nato, et per magicas artes a pessimis imbuto magistris, adiungens se diabolus, totam uirtutis sue potentiam, per quam magica ceteris omnibus maiora patraret, indiuiduus comes attulit. Et data est potestas, inquit, illi facere menses 42, id est, tres annos et dimidium. Percusso autem illo perditionis filio, siue ab ipso Domino, siue a Michele archangelo, ut quidam docent, et eterna ultione damnato, non continuo 216 dies iudicii secuturus esse credendus est. Alioqui scire possent homines illius eui tempus iudicii, si post tres semis annos inchoate persecutionis Antichristi confestim sequeretur.« Et sanctus Hieronymus, exponens sententiam Danielis:  »Beati, inquit, qui interfecto Antichristo supra MCCXX dies, id est tres semis annos dies 45, prestolantur, quibus est Dominus atque saluator in sua maiestate uenturus.« Et item Gregorius in XXXII Moralium libro : »Quod per Danielem subiungitur: Sine manu conteretur , hoc per Paulum exprimitur: Quem Dominus iehsu interficiet spiritu oris sui, et destruet illustratione aduentus sui . Sine manu scilicet conteretur, quia non angelorum bello, non sanctorum certamine, sed per aduentum iudicis solo oris spiritu eterna morte ferietur.« Et item : »Sed quia quale sit iniquorum caput audiuimus, nunc huic capiti que membra adhereant agnoscamus. Quisquis namque in superbia extollitur,  quisquis auaritie desideriis cruciatur, quisquis luxurie uoluptatibus soluitur, quisquis iniuste ac immoderate ire flagris ignitur, quid aliud quam Antichristi testis est? Et in epistola Ioannis apostoli scriptum est: Et sicut audistis quia Antichristus ueniet, et nunc Antichristi multi sunt .«

Hinc uenerabilis presbyter Beda dicit: »Antichristos dicit hereticos, sed et illos qui, fidem catholicam quam confitentur, peruersis actibus destruunt. Unde constat quia Antichristus contrarius Christo uocatur. Omnes illi maximo Antichristo in fine seculi uenturo quasi suo capiti testimonium reddunt. Sicut et Paulus dicit quia mysterium iam  operatur iniquitatis . De cuius preconibus iterum scriptum est: Ex nobis exierunt, sed non erant ex nobis . Non enim exeunt foras nisi Antichristi. Unde et de Iuda, precipuo Antichristo, totius temporis usquequo ille maximus ueniat Antichristus, scriptum est quia misit diabolus in cor Iude ut traderet eum, et post buccellam, introiuit in eum Satanas, et exiuit continuo . Qui appellatus est filius perditionis, sicut et maximus Antichristus.« Et item: »Iudas antichristus tradidit eum qui ueraciter dicitur Christus, et colitur Deus, qui est super omnia benedictus in secula. Ille autem in tempore suo aduersabitur et extolletur super omne quod dicitur Deus, aut quod colitur, ita ut in templo Dei sedeat, ostentans  seipsum quasi ipse sit Deus.« De isto autem, id est Iuda, post multa in libro Hypomnesticon S. Augustinus dicit: »Talis est periturorum omnium causa, licet culpa sit a culpa dissimilis.« Et de illo eiusque corpore S. Gregorius in libro XXXIII  Moralium dicit: »Et uidentibus cunctis precipitabitur. Cunctis enim uidentibus precipitabitur, quia eterno tunc iudice terribiliter apparente, astantibus legionibus angelorum, assistente tunc ministerio celestium potestatum, atque electis omnibus ad hoc spectaculum deductis, ista bellua crudelis et fortis in medium captiua deducetur, et cum suo corpore, id est cum reprobis omnibus, eternis gehenne incendiis mancipabitur cum dicetur: Discedite a me, maledicti, in ignem 217 eternum, qui paratus est diabolo et angelis  eius .« Unde quia homo erit reprobus et caput reproborum, eorum scilicet et aliorum omnium, qui ab initio mundi usque ad aduentum Domini, quos istorum compositor capitulorum, in suggillationem nostram, eternis penis traditos in testimonium deduxit, sed et eorum qui post aduentum Domini usque ad finem mundi in infidelitate et perseueranti iniquitate ad eius pertinebunt consortium, cum in proximo de eisdem reprobis quid catholici doctores sentiant scribemus, quiscunque calumniator noster se ante se ponat, et utrum nos per Antichristum falsa scripsisse possit reuincere uideat, et si defensores atque adiutores catholicos magistros contra illum inuenire non potuerimus, cum tripudio de nobis triumphet. Hominem quippe, ut premisimus, et sanctus Paulus  et sanctus Gregorius et ceteri quique doctores illum futurum dicunt et nos credimus, et quilibet reprehensor noster denegare non uolet. Et si homo erit, licet diabolo comite plenus, in quantum homo quanquam reprobus morietur. Quem Dominus iehsu, sicut scriptum est, interficiet spiritu oris sui, et destruet illustratione aduentus sui: quando sicut fulgur, quod exit ab oriente et paret in occidente, erit aduentus ipsius Dei et hominis filii. Et quia morietur resurget, sicut item scriptum est: Ad te omnis caro ueniet , et uidebit omnis caro, quod non sine anima in resurrectione fiet, salutare Dei . Ad cuius aduentum, secundum fidem catholicam, omnes homines resurgere habent cum corporibus  suis. Si omnes, et ille homo de quo agitur, qui, ut scriptum est, in suo nomine ueniet Antichristus. Et si aliquid aliis reprobis, ipsius scilicet membris, passio Christi contulit, nec capiti denegauit, sicut catholicorum sententiis ostendemus. Primo tamen contra compositorem capitulorum, de quibus agitur, de parte istius capituli quod Deus dederit respondebimus, et tunc ex ordine ad respondendum his que sequuntur, ipso fauente, progrediemur.

Non ita scripsimus, sicut compilator iste composuit, et quare capitula a nobis excerpta ponere sicut sunt scripta noluerit, ipse uiderit. Credimus tamen quia iam uidit a pictoribus nigrum colorem albo substratum, ut quod erat lucidum ex tenebrosi comparatione clarius uideretur: et ideo noluit ueritatem,  a nobis de ueridicis auctoribus sumptam, tenebris mendacii sui componere, ne minus incautos fallere preualeret, et facilius mendax fidelibus innotesceret. Scripsimus namque de Prosperi uerbis, et ipsius ac aliorum orthodoxorum sensibus, cap. 4: »Christus iehsu Dominus noster sicut nullus homo est, fuit, uel erit, cuius natura in illo assumpta non fuerit, ita nullus est, fuit, uel erit homo, pro quo passus non fuerit, licet non omnes passionis eius mysterio redimantur. Quia uero omnes passionis eius mysterio non redimuntur, non respicit ad magnitudinem et pretii copiositatem, sed ad infidelium et ad non credentium ea fide que per dilectionem operatur, respicit partem, quia 218 poculum humane salutis, quod confectum est de infirmitate nostra et uirtute  diuina, habet quidem in se ut omnibus prosit, sed si non bibitur non medetur.« Paret quia sicut dixit non scripsimus contra illud propheticum, Ero mors tua, o mors; ero morsus tuus, inferne , dicentes, quia uero omnes passionis eius mysterio non redimuntur, non respicit ad magnitudinem et pretii copiositatem, sed ad infidelium et ad non credentium ea fide que per dilectionem operatur, respicit partem. Neque enim sanctum Gregorium in homilia 22, quando hec scripsimus, dixisse nesciuimus: »Per hanc electi, qui quamuis in tranquillitatis sinu, tamen apud inferni claustra tenebantur, ad paradisi amena reducti sunt. Quod ante passionem dixit, in resurrectione sua Christus impleuit, Si exaltatus fuero a terra, omnia traham ad me . Omnia etenim traxit, qui de electis suis apud inferos nullum reliquit. Omnia abstulit, utique electa. Neque etenim infideles quosque, et pro suis criminibus eternis suppliciis deditos, ad ueniam Dominus resurgendo reparauit: sed illos ex inferni claustro rapuit, quos suos in fide et actibus recognouit.« Et hinc diximus, quia qui non redimuntur, non ad pretii copiositatem, sed ad infidelium respicit partem. Subsequitur sanctus Gregorius: »Unde recte etiam per Osee dicit: Ero mors tua, o mors.« Ac si aperte dicat: Quia in electis meis te funditus perimo, ero morsus tuus, inferne, quia sublatis eis te ex parte transfigo. Et hinc diximus: Nullus homo est pro quo Christus passus non fuerit, licet non omnes passionis  eius mysterio redimantur. Sed et quando hec scripsimus, non ignorauimus sanctum Augustinum, in Catalogo hereseon ad Quoduultdeum diaconum scripto, octogesimo loco heresim descripsisse de qua dicit: »Est heresis, que dicit descendente ad inferos Christo credidisse incredulos, et omnes exinde liberatos.« Et uenerabilem presbyterum Bedam in expositione prime Epistole Petri  scripsisse legimus: »Quidam hunc locum ita interpretatus est, quod consolationem illam, de qua dicit apostolis Dominus, Multi prophete et iusti cupierunt uidere que uos uidetis, et non uiderunt, et audire que auditis et non audierunt , de qua et Psalmista: Defecerunt, inquit, oculi mei in eloquium tuum, dicentes quando consolaberis me?   Sancti quiescentes in inferno desiderauerint, quod hec, descendente in inferna Domino, etiam his qui in carcere erant, et increduli quondam fuerant in diebus Ne, consolatio uel exhortatio predicata fuerit. Hec ille dixerit. Sed catholica fides habet, quia descendens ad inferna Dominus, non incredulos inde, sed fideles solummodo suos educens, ad celestia regna secum perduxerit: neque exutis corpore animabus, et inferorum carcere scelerum inclusis, sed in hac uita uel per seipsum, uel per suorum exempla siue uerba fidelium, quotidie uias uite demonstret.« Quapropter diximus: »Pro omnibus Christus passus fuit, licet non omnes passionis eius mysterio redimantur, et quia non omnes redimuntur, non ad pretii magnitudinem, sed ad non credentium respicit partem.«  Et quoniam in 219 processu reddende rationis de isto capitulo ex catholicorum dictis ostendere procurabimus, quod catholice scripsimus, quia Christus pro omnibus passus fuit, licet non omnes passionis eius mysterio redimantur. Scilicet et pro his, qui ante aduentum illius exstiterunt, sed et pro his quos passio illius in carne inuenit.



CAPUT XXuIII. Qualiter de impiis in sua impietate defunctis senserunt catholici, pro his etiam passum fuisse Dominum, licet non eius passionis mysterio ad salutem perpetuam sint redempti.

uerum et pro his qui post passionem et resurrectionem ipsius, et exorti, et exorturi sunt usque in finem seculi, ut demonstremus non timere nos calumnias  istius obtrectatoris nostri, quid de reprobis, quos in suo quarto capitulo ad reuincendos nos in medium deuocauit, senserunt et scripserunt catholici, utrum quiddam eis passio et resurrectio Christi contulerit, etsi nichil illis, eorum exigentibus culpis, ad salutem profuerit, ostendamus. Quoniam certum est, si aliquid eis passio Domini contulit, pro eis etiam Dominus passus fuit, cuius passio quoniam ad salutem illis non profuit, ad infidelium, sicut sanctus Prosper dicit, et nos ex uerbis illius scripsimus, respicit partem, non ad sacramenti uirtutem. Dicat autem Paulus et exponat Ambrosius quid passio Christi cunctis generaliter fidelibus et infidelibus contulit, que solis ad salutem fidelibus  profuit. Sicut enim, inquit Paulus, in Adam omnes moriuntur, ita et in Christo omnes uiuificabuntur . Hinc sanctus Ambrosius in Commento ipsius Epistole: »Hoc dicit, quia sicut Adam peccans mortem inuenit, et tenuit, ut omnes ex eius origine dissoluantur, ita et Christus non peccans, et per hoc uincens mortem , omnibus qui sunt ex eius corpore acquisiuit uitam, id est resurrectionem. Quamuis ergo generalem omnibus tribuerit resurrectionem, ut sicut in Adam omnes siue iusti siue iniusti moriuntur, ita et in Christo omnes tam credentes quam diffidentes resurgant, licet quidam ad penam: inereduli tamen uiuificari uidentur,  quia corpora sua recipient, iam non morituri, sed passuri penam in eis sine fine, quod credere noluerunt. Et beatus Ioannes Chrysostomus in libro de Reparatione lapsi: »Scriptura, inquit, dicit quia et peccatores induent incorruptionem, scilicet non ad honorem uite, sed ad diuturnitatem supplicii profuturam.« Et sanctus Hilarius in expositione psalmi CXuIII : »Exprobrat enim superbis atque maledictis cur nichil in sacramento sanguinis sui atque mortis utilitatis sue esse existimauerint, cum ille nostri causa et natus, et passus, et mortuus sit.« 220 Et item idem sanctus Hilarius concordans sancto Ambrosio in psalmo Lu , dicit: »Sicut exspectauerunt, inquit, animam meam, pro nichilo saluos facies illos, in ira populos deduces. Nouus hic prophete sermo est, ut eos qui exspectant  animam suam ad nichilum Deus saluet. Et cum aliud sit ad nichilum, aliud saluari, nunc salus que in eos fiet in nichilum sit. Est ergo quod saluetur in nichilum, est plane, quidquid resurrectione concessa demutatione non dignum est. Nam cum omnis caro redempta in Christo sit ut resurgat, et omnem assistere ante tribunal eius necesse sit, non tamen omnibus gloria et honor est promiscuus resurgendi. Quibus ergo tantum resurrectio, non etiam demutatio est tributa, hi saluantur in nichilum. In ira enim deducentur hi populi quibus ad pene sensum salus resurrectionis est constituta. A qua ira eripiendos nos Apostolus pollicetur dicens: Quoniam si cum adhuc peccatores essemus, Christus pro nobis mortuus est, multo magis iustificati in sanguine eius  saluabimur per eum ab ira. . Pro peccatoribus igitur ad salutem resurrectionis est mortuus, sed sanctificatos in sanguine suo saluabit ab ira.« Et item sanctus Ambrosius in Epistola ad Corinthios: »Quid est autem reos esse, nisi penas dare mortis Domini? Occisus est enim pro his qui beneficium eius in irritum ducunt.« Et item sanctus Hilarius in libro III de Fide : »Dei Filius crucifigitur, sed in cruce hominis mortem Deus uincit. Christus Dei Filius moritur, sed omnis caro uiuificatur.« Et sanctus Augustinus in libro XX de Ciuitate Dei, capitulo 6 ad locum: »Nec fecit hic ullam differentiam bonorum et malorum. Omnibus enim bonum est audire uocem eius, et uiuere,  ad uitam pietatis ex impietatis morte transeundo. De qua morte ait apostolus Paulus: Ergo omnes mortui sunt, et pro omnibus mortuus est, ut qui uiuunt iam non sibi uiuant, sed ei qui pro ipsis mortuus est, et resurrexit . Omnes itaque mortui sunt in peccatis, nemine prorsus excepto, siue originalibus, siue etiam uoluntate additis, uel ignorando, uel sciendo nec faciendo quod iustum est: et pro omnibus mortuis uiuus mortuus est unus, id est, nullum habens omnino peccatorum: ut qui per remissionem peccatorum uiuunt, iam non sibi uiuant, sed ei qui pro omnibus mortuus est propter peccata nostra, et resurrexit propter iustificationem nostram: ut credentes in eum qui iustificat impium, ex impietate iustificati, tanquam ex  morte uiuificati, ad primam resurrectionem que nunc est pertinere possimus. Ad hanc enim primam pertinent qui beati erunt in eternum: ad secundam uero, de qua mox locutus est, et beatos pertinere docebit et miseros. Ista est misericordia, illa iudicii. Propter quod in psalmo sciptum est: Misericordiam et iudicium cantabo tibi, Domine .«

De istis omnibus, qui aut ad misericordiam, aut ad iudicium pertinebunt, quicunque calumniatorum nostrorum uoluerit, excipiat si potuerit, de quo supra scripsimus, Antichristum. Propterea et nos 221 ex uerbis Prosperi scripsimus, quia »Christus pro omnibus passus est, licet non omnes passionis eius mysterio redimantur: quia uero omnes passionis eius mysterio non redimuntur, non ad pretii  magnitudinem, sed ad non credentium respicit partem.« Unde et sanctus Gregorius in homilia 9 Ezechielis dicit: »Notandum quia postquam mala parentum defunctorum dixerat, mittens prophetam ad filios dicit: Si forte uel ipsi audiant et forte quiescant . Quid est dicere uel ipsi, nisi quia eorum patres qui in culpa defuncti sunt, audire noluerunt?« Et Prosper contra Gallos actione 9 dicit: »Redemptor mundi dedit pro mundo sanguinem suum, et mundus redimi noluit, quia lucem tenebre non receperunt; et tenebre receperunt, quibus dicit Apostolus: Fuistis aliquando tenebre, nunc autem lux in Domino« . Et hoc est, quod compilator iste in capitulo, licet non recto  sensu subiungens continuauit. »Illud nobis simpliciter et fideliter tenendum ac docendum placet iuxta euangelicam et apostolicam ueritatem, quod pro illis datum pretium teneamus, de quibus ipse Dominus noster dicit: Sicut Moyses exaltauit serpentem in deserto, ita exaltari oportet filium hominis, ut omnis qui credit in ipsum non pereat, sed habeat uitam eternam. Sic enim Deus dilexit mundum, ut Filium suum unigenitum daret, ut omnis qui credit in eum non pereat, sed habeat uitam eternam . Quod licet expositione non indigeat, quoniam Dominus omnia que uoluit ab omnibus obseruari tam manifestissime dixit, ut ab omnibus possint intelligi, et nemo sit sanum sapiens, qui apertissime non intelligat quia pro omnibus filius hominis in  cruce exaltatus, et unigenitus Dei Filius pro mundo sit datus, ut in eo omnibus parata sit salus, sed omnis qui credit in eum non pereat. Tamen et sanctus papa Leo, in epistola ad Leonem Augustum , breuiter et luculenter horum sensum testimoniorum ex sancto Euangelio exponit dicens: Effusio, inquit, iusti pro iniustis sanguinis Christi tam fuit diues ad pretium, ut si uniuersitas captiuorum in redemptorem suum crederet, nullum diaboli uincula retinerent.« Que sit autem uniuersitas captiuorum, Apostolus demonstrat dicens: Ex uno isse omnes in condemnationem, in quo omnes peccauerunt . Que enim maior potest esse captiuitas, quam de Dei filiis diaboli filios, et de paradisi incolis fieri eterne perditioni obnoxios?

 Testimonium autem apostolicum, quod subiunxit capitulorum compositor ad suam confirmandam sententiam, quod Christus non sit pro omnibus passus, licet non omnes passionis eius mysterio redimantur, nichil eum iuuat, nisi ut scriptum est: Sicut spina in manu temulenti, sic in ore stulti parabola . Primum enim ipsum assolet uulnerare. Si ueraciter ueram intelligentiam proponere lectoribus uoluisset, conuenientius has duas sententias de Epistola Pauli ad Hebreos, secundum suum ordinem poneret, sicut testimonia euangelica eo ordine quo ab Euangelista sunt posita, ponere studuit. Ait enim Apostolus 222 ad Hebreos: Gratia Dei pro omnibus gustauit mortem . Et post plura: Semel, inquit, oblatus est ad multorum  exhaurienda peccata . Unde uideamus qualiter sanctus Ioannes Chrysostomus, cuius testimoniis apostolica Sedes, et etiam sanctus Augustinus, in libris suis multoties utuntur, ad reuincendos hereticos has duas sententias exposuerit. Ait enim de prima: »Et ille quidem propter Dei gratiam, que nobis data est, hec passus est. Qui proprio, inquit, Filio non pepercit, sed pro nobis omnibus tradidit illum. Cuius rei gratia? non enim debebantur hec nobis, sed gratia hoc fecit.« Et post aliquanta: »Et ipse quidem pro omnibus mortuus est. Quid autem si non omnes credunt? ille quod suum erat impleuit.« Et item de alio testimonio: »Semel, inquit, oblatus est ad multorum auferenda peccata. Quare multorum, et non omnium? Quia non omnes  crediderunt. Pro omnibus quidem mortuus, hoc est, quantum in ipso est, eius momenti est illa mors, cuius momenti est omnium perditio. Non autem omnium peccata abstulit, propter quod noluerunt.« Et sanctus Augustinus in psalmo XLIII: »Nam et crux ipsa et pro ipsis persequentibus facta est. Inde sunt postea sancti, qui in eum crediderunt quem ipsi occiderunt.« Et item idem in libro uI  contra Iulianum: »Unus, inquit, pro omnibus mortuus est: ergo omnes mortui sunt: ostendens fieri non potuisse ut moreretur nisi pro mortuis. Ex hoc enim probauit omnes mortuos esse, quia pro omnibus mortuus est unus. Impingo, inculco, infercio recusanti. Accipe, salubre est, nolo moriaris. Unus  pro omnibus mortuus est, ergo omnes mortui sunt. uide quia consequens esse uoluit, ut intelligantur omnes mortui, si pro omnibus mortuus est. Quia ergo non in corpore, restat ut in peccato esse mortuos omnes, si pro omnibus Christus mortuus est, nemo neget, nemo dubitet, qui se non negat, aut dubitat esse Christianum.« Et sanctus Dionysius in libro de ecclesiastico principatu, cap. 3: »Pro omnibus enim thearchica beatitudo, etsi benignitate diuina procedit ad participantium eius diuinorum communionem: sed non foris secundum substantiam immobilis stationis et stabilitatis fit.« Et sanctus Cyprianus in libro de Oratione Dominica: »Quid docuit, inquit, unitatem? sic orare unum pro omnibus uoluit, quomodo in uno omnes ipse portauit.«  Et sanctus Hieronymus in libro XIu Isaie prophete: »Christus cum iniquis reputatus sit, ut iniquos redimeret a peccato, et omnibus omnia fieret, ut omnes saluos faceret.« Et item Augustinus in libro de Correptione et Gratia : »Quis magis dilexit infirmos, quam ille qui pro omnibus est factus infirmus, et pro omnibus ex ipsa est infirmitate crucifixus?« Et item Ambrosius in psalmo CXuIII: »Et hic quidem sol quotidie super omnes oritur. Mysticus autem sol ille iustitie omnibus ortus est, omnibus uenit: omnibus passus est, et omnibus resurrexit. Ideo autem passus est, ut tolleret peccatum mundi. Si quis autem non credit in Christo, 223 generali beneficio ipse se fraudauit. Sed quod solis est, prerogatiuam suam seruat: quod imprudentis  est, communis a se gratiam lucis excludit.« Et sanctus Basilius Cappadocus, in sermone de psalmo quinquagesimo nono: »Moyses quidem sanguine agni Isreliticos postes obsignauerat: tu uero dedisti nobis signum, ipsum sanguinem ueri agni immaculati, qui oblatus est uictima pro totius mundi salute.« Et item sanctus Leo, in epistola ad Iuuenalem episcoporum Hierosolymitanum : »ueram igitur Christi generationem crux uera confirmat.« Et post pauca: »Ut autem repararet omnium uitam, recepit omnium causam, et uim ueteris chirographi, quod solus inter omnes non debuit, pro omnibus soluendo uacuauit: ut sicut per unius reatum omnes facti fuerant peccatores, ita per unius innocentiam omnes fierent innocentes. Inde in omnes  manante iustitia, ubi est humana suscepta natura.« Et sanctus Gregorius in libro Moralium decimo quarto : »Stulti quoque despiciebant me. Ac si aperte diceretur: Ipsi me etiam despexerunt, pro quibus sanandis stultitiam predicationis assumpsi, id est, ut per carnem uerbi sanarentur: et ab ipsis despectus sum, pro quibus stultus estimari ueritus non sum.« Et in libro tricesimo quinto : »Consolantem quippe in passione Dominus minime inuenit, qui ex despectu mortis etiam ipsos hostes pertulit, pro quibus ad mortem uenit.« Et sanctus Cyrillus ad Nestorium : »Nam ut mortem, inquit, ineffabili potentia proculcaret, et sua carne primogenitus ex mortuis fieret, et primitie dormientium  uiam faceret humane nature ad incorruptionis recursum, gratia Dei, sicut supra dictum est, pro omnibus gustauit mortem, et tertia die resurgens exspoliauit infernum.« Et uenerabilis presbyter Beda, in exposito Euangelii Marci: »Solus orat pro omnibus, sicut et solus patitur pro uniuersis: et quomodo pro nobis maledictum crucis factus est, et flagellatus, et crucifixus, sic pro omnium salute quasi noxius crucifigitur.« Et in Epistola prima Petri : »Sicut ergo incorruptibile est pretium Dominice passionis, qua redempti sumus, ita etiam incorruptibile est sacramentum fontis sacri, quo renascimur: que ita sibi inuicem connectuntur, ut unum nobis sine altero salutem conferre nequeat. Quia nimirum Dominus ita nos tempore incarnationis  sue, sacro sanguine simul omnes redemit, ut nos quoque nostro tempore uiritim per regenerationem baptismi ad consortium eiusdem regenerationis peruenire debeamus.« Et sanctus Prosper contra Gallos, recapitulatione nona: »Qui dicit quod non pro totius mundi redemptione Saluator sit crucifixus, non ad sacramenti uirtutem, sed ad infidelium respicit partem, cum sanguis Domini nostri Iesu Christi pretium totius sit mundi: a quo pretio extranei sunt, qui aut delectati captiuitate redimi noluerunt, aut post redemptionem ad eamdem sunt seruitutem reuersi.« Et contra uincentianos, actione prima: »Cum itaque propter 224 unam omnium naturam, et unam omnium causam a Domino nostro in ueritate susceptam,  recte omnes dicantur redempti, et tamen non omnes a captiuitate sint eruti, redemptionis proprietas haud dubie penes illos est, de quibus princeps mundi missus est foras, et iam non uasa diaboli, sed membra sunt Christi. Cuius mors non ita impensa est humano generi, ut ad redemptionem eius etiam qui regenerandi non erant pertinerent: sed ita, ut quod per unicum exemplum gestum est pro uniuersis, per singulare sacramentum celebraretur in singulis. Poculum quippe immortalitatis, quod confectum est de infirmitate nostra et uirtute diuina, habet quidem in se ut omnibus prosit; sed si non bibitur, non medetur.« Ex his uerbis sancti Prosperi, et supradictorum catholicorum sensibus, hoc unde ratio agitur capitulum quartum excerpsimus: sicut  quilibet lector, cui hec conferre placuerit, facile inuenire ualebit. Que numero pauca, uirtute preualida, ad demonstrandam unius Euangelici et duorum ex Apostolo testimoniorum explanationem interim posuisse sufficiat, donec plura nec minus fortia orthodoxorum huic capitulo testimonia subiungamus.



CAPUT XXIX. Ratio redditur de duobus que, necessitate compulsi, in hoc quarto capitulo uerbis beati Prosperi inseruimus.

Duo autem sunt que, coacti necessitate, expressius diximus, de quibus reddere rationem uolemus. Quorum unum est: Sicut nullus homo est, fuit, uel erit, cuius natura in illo assumpta non fuerit, ita  nullus est, fuit, uel erit homo, pro quo passus Christus non fuerit, licet non omnes passionis eius mysterio redimantur. Cum sufficientissime dici potuerit quod Prosper dixit contra Gallos in actione 9: »Nullus, inquiens, omnino est ex omnibus hominibus, cuius natura in Christo Domino nostro suspecta non fuerit.« Et item ad locum: »Cum itaque rectissime dicatur Saluator pro totius mundi redemptione crucifixus, propter ueram humane nature susceptionem, et propter communem in primo homine omnium perditionem.« Et contra uincentianos : »Cum itaque propter unam omnium naturam, et unam omnium causam, a Domino nostro in ueritate susceptam, recte omnes dicantur redempti, et tamen non omnes a captiuitate sint  eruti.« Et que necessitas fuerit demonstramus. Gothescalcus, ut premisimus, in libello ad Rabanum archiepiscopum scripsit: »Rursus illos omnes impios et peccatores, pro quibus idem Filius Dei nec corpus assumpsit, nec orationem, ne dico sanguinem, fudit, neque pro eis ullo modo crucifixus fuit.« Et post hoc scriptum capitulum, quidam rusticus de illius schola libellum contra hec capitula scripsit, 225 cui ista inseruit: Nam si diligenter consideretur, nescimus si etiam de quolibet homine dici possit, ut omnium hominum naturam nascendo assumpserit. Que a quibusdam de Gothescalci schola dyscola dici audiuimus. Ideo licet non discordantes a uerbis Prosperi, et sensu catholico orthodoxorum, expressius ista conscripsimus. Unde et de quorum  doctrina illud assumpsimus, rationem deuotis quibusque humiliter reddimus. Sanctus siquidem Athanasius, in epistola ad Epictetum, dicere non dubitauit: »In ipso uerbo humanum uere naturaliter ex Maria, secundum diuinas Scripturas, et uere erat corpus Saluatoris. uerum autem erat, quia simile erat nostro. Soror etenim fuit nostra Maria, quoniam omnes ex Adam sumus, et hoc nunquam aliquis dubitauit.« Et sanctus Augustinus, exponens psalmum uigesimum nonum : »Exaltabo te, Domine, quoniam suscepisti me. Omnis, inquit, homo in Christo unus homo est, et unitas Christianorum unus homo.« Et in psalmo XXXIu: »Maria et Adam: Adam mortuus est propter peccatum, et caro Domini ex Maria mortua  est propter delenda peccata.« Et in psalmo XXXu: »Nascimur de Adam, ut moriamur; surgimus per Christum, ut semper uiuamus. Quando portamus imaginem terreni hominis, homines sumus, quando portamus imaginem celestis hominis, filii hominis sumus, quia Christus filius hominis dictus est. Etenim Adam homo erat, sed filius hominis non erat. Ideo illi pertinent ad Adam, qui desiderant carnalia bona. Hortamur illos ut filii sint hominum, et misericordiam desiderent que in celo est.« Et in psalmo XXXuII: »Suscepit carnem nostram, uel potius a nobis, id est, a genere humano.« Et sanctus Leo in epistola  ad Leonem Augustum: »Que autem reconciliatio esse  posset, qua humano generi propitiaretur Deus, nisi omnium causa mediator Dei et hominum carnem susciperet?« Et item: »Ut autem repararet omnium uitam, recepit omnium causam. Et sanctus Hilarius in libro secundo de Fide, Humani generis causa Dei Filius natus ex uirgine est et Spiritu sancto, ipso sibi in hac operatione famulante, et sua Dei uidelicet inumbrante uirtute, corporis sibi initia conseuit, et exordia carnis instituit, ut homo factus ex uirgine naturam carnis in se acciperet, perque huius admistionis societatem sanctificatum in eo uniuersi generis humani corpus existeret.« Et sanctus Ambrosius in libro de Paradiso : »Salua tamen, inquit, erit per filiorum generationem , inter quos generauit et Christum. Nec  illud otiose, quod non de eadem terra, de qua plasmatus est Adam, sed de ipsius Ade costa facta sit mulier: ut sciremus unam in uiro et muliere corporis esse naturam, unum fontem generis humani.« Et in hymno ecclesiastica consuetudine frequentato dicit ad Christum: Tu Patris sempiternus es Filius. Tu ad liberandum suscepturus hominem, non horruisti uirginis uterum. Tu, deuicto mortis aculeo, aperuisti credentibus regna celorum. Et quomodo intelligi debeat 226 quod sanctus dixit Ambrosius: Tu ad liberandum suscepturus hominem: quia ut a maioribus nostris audiuimus, tempore baptismatis sancti Augustini hunc hymnum beatus Ambrosius fecit, et idem Augustinus cum eo confecit, in capite libri de Bono coniugii exponit dicens: »Quoniam,  inquit, unusquisque homo humani generis pars est, et sociale quoddam est humana natura, magnumque habet et naturale bonum, uim quoque amicitie, ob hoc ex uno Deus uoluit omnes homines condere, ut sua societate, non sola similitudine generis, sed etiam cognationis uinculo tenerentur.« Exponitur etiam in hoc hymno quia omnium naturam pro omnibus liberandis Christus assumpsit, sed credentibus regna celorum aperuit. Et sanctus Augustinus in libro de Predestinatione sanctorum: »Cur diuersa est gratia, ubi natura communis est.« Et plura alia, que in libellis commemoratis contra eosdem collegimus.

Hec de prima quasi non necessaria, sed non irrationabili expressione sint dicta. Alterum autem est  quod expressius superaddidimus, ubi in quarto capitulo scripsimus: »quia uero omnes passionis eius mysterio non redimuntur, non respicit ad magnitudinem et pretii copiositatem, sed ad infidelium et ad non credentium ea fide que per dilectionem operatur, respicit partem.« Superaddidimus autem uerbis Prosperi ad non credentium, ea fide que per dilectionem operatur. Quod ideo superaddidimus, quia Gothescalcus in sepefato suo libello ad Rabanum archiepiscopum scripsit: »Proinde quod fidelissime credo, fidentissime loquor, et certissime pariter ac fructuosissime confiteor, atque ueracissime profiteor, quod Deus noster omnipotens, omnium creaturarum conditor et factor, electorum tantummodo cunctorum  gratuitus esse reparator dignatus est et refector: nullius autem reproborum perpetualiter esse uoluit Saluator, nullius redemptor, et nullius coronator. Item ad quemdam complicem suum: Absit procul a me, ut uel illud solummodo uelim somniare, nedum semel susurrare, ut nullum eorum perpetuariter secum periturum antiquus rapere ualeat anguis, pro quibus redimendis tam pretiosus Deo Patri Domini Dei nostri Filii sui fusus est sanguis. Amen.« Hec legentes intelleximus diabolici uiri sensum, uolentis euacuare copiositatem Christi sanguinis, pretium scilicet nostre redemptionis. Unde et ad eumdem complicem suum scripsit: »Baptismi enim sacramento eos emit, non autem pro eis crucem subiit, nec mortem pertulit, neque sanguinem fudit.«  Unde quod ipse mendose atque perniciose ad copiosam redemptionem Christi sanguinis uoluit retorquere, ueraciter et fideliter ad modicitatem ac dubietatem, imo et infidelitatem infidelium et non credentium, sacrarum Scripturarum et catholicorum auctoritate suffulti, reiecimus culpam. Et ideo interposuimus: »ad infidelium et non credentium, ea fide que per dilectionem operatur, respicit partem.« Scilicet quia hec sola fides est, qua saluantur credentes. 227 Ceterum et demones credunt, et contremiscunt, et nec infidelis est sine fide, sicut sanctus Gregorius in libro quarto Dialogorum dicit : »Audenter, inquiens, dico, quia sine fide neque infidelis uiuit.« Et post pauca: »Habent etiam infideles fidem, sed utinam in  Deum, quam si utique haberent, infideles non essent.«

Et uenerabilis presbyter Beda in Epistola Iacobi : »Ita et fides, si non habuerit opera, mortua est in semetipsa, si non operibus caritatis quibus reuiuiscat animetur. Neque huic sententie contrarium est quod Dominus ait: Qui crediderit et baptizatus fuerit, saluus erit . Subintelligendum namque ibi est, quod tantummodo uere credat, qui exercet operando quod credit.« Hinc et sanctus Gregorius in homilia Euangelii uigesima nona dicit: »Euntes in uniuersum mundum, predicate Euangelium omni creature: qui crediderit et baptizatus fuerit, saluus erit: qui uero non crediderit, condemnabitur. Fortasse, inquit, unusquisque apud semetipsum  dicat: Ego iam credidi, saluus ero. uerum dicit, si fidem operibus teneat.« Et reliqua, que ibi notissima multis prosequitur. Par quoque est et testimonium, quod iste contradictor noster in suggillationem nostram composuit dicens: »Sic enim dilexit Deus mundum, ut Filium suum unigenitum daret, ut omnis qui credit in ipsum non pereat, sed habeat uitam eternam . uera etenim fides est, ut Gregorius in homilia prefata dicit, que in hoc quod uerbis dicit moribus non contradicit.« Hinc est enim quod de quibusdam falsis fidelibus Paulus dicit: Qui confitentur se nosse Deum, factis autem negant . Et de proposito Euangelico testimonio a contradictore nostro: Sicut Moyses exaltauit  serpentem in deserto, ita exaltari oportet filium hominis, ut omnis qui credit in ipsum non pereat, sed habeat uitam eternam . uenerabilis presbyter Beda in homilia 56 dicit: »Quia sicut illi, qui exaltatum pro signo serpentem eneum aspiciebant, sanabantur ad tempus a temporaria morte, et plaga quam serpentium morsus intulerant, ita et qui mysterium Dominice passionis credendo, confitendo, sinceriter imitando, aspiciunt, saluantur in perpetuum ab omni morte, quam peccando in anima pariter et carne contraxerant. Unde recte subiungitur, ut omnis qui credit in ipsum non pereat, sed habeat uitam eternam. Cuius quidem uerbi patet sensus, quia qui credit in Christum, non solum perditionem euadit penarum, sed et uitam percipit  eternam, sicut Gregorius in prefata homilia dicit: Tunc etenim ueraciter fideles sumus, si quod uerbis promittimus, operibus implemus. Hinc Ioannes ait: Qui dicit se nosse Deum, et mandata eius non custodit, mendax est .« Et Prosper in libro Sententiarum, cap. 324: »Qui ergo gaudes baptismi perceptione, uiue in noui hominis sanctitate: et tenens fidem que per dilectionem operatur, habe bonum quod nondum habes, ut prosit tibi quod habes.« Et item Beda in Epistola Iacobi: Tu credis quoniam unus est Deus. Bene facis, et demones credunt et contremiscunt. Ne putes quia magnum aliquid facis 228 credendo unum Deum esse, hoc enim et demones faciunt: non solum Deum Patrem, sed et Filium Dei credunt. Unde dicit Lucas: Exiebant  etiam demonia a multis, clamantia et dicentia quia tu es Filius Dei, et increpans non sinebat ea loqui, quia sciebant ipsum esse Christum. Et post aliquanta: »Credere uero in Deum soli nouerunt qui diligunt Deum, qui non solum nomine Christiani sunt, sed et factis et uita: quia sine dilectione fides inanis est, cum dilectione fides Christiani, sine dilectione fides demonis.« Et sequentia que ibi prosequitur.

Et qualiter fideles atque infideles de baptismate sentiant, idem uenerabilis presbyter Beda in homilia Euangelii : Erat homo ex Phariseis Nicodemus nomine, latius et catholice prosequitur, et sic ad locum dicit: »Sola hec Ecclesia mater que generat nouit. Ceterum oculis insipientium uidetur talis exire de fonte qualis intrauit,  totumque ludus esse quod agitur.« Beatus quoque Petrus apostolus dicit: Et uos nunc similis forme saluos facit baptisma, non carnis depositio sordium, sed conscientie bone interrogatio in Deum . Ex qua sententia idem Beda dicit : »Ubi est enim conscientia bona, nisi ubi est et fides non ficta? Docet namque apostolus Paulus, quia finis precepti est caritas de corde puro, et conscientia bona, et fide non ficta .« Et item in epistola Ioannis : Omnis spiritus qui confitetur Iesum Christum in carne uenisse ex Deo est . »Confessionem hoc loco non solum catholice fidei, sed et operationis bone, que fit per caritatem requirit,  Alioqui nonnulli heretici confitentur, multi schismatici, multi falsi catholici, Iesum Christum in carne uenisse, sed confessionem suam factis negant, non habendo caritatem. Charitas quippe Dei Filium adduxit in carnem, et ideo quisquis non habet caritatem, negat illum in carne uenisse. Talisque spiritum ex Deo non habere conuincitur.« Et item, »Hec est uictoria que uincit mundum, fides nostra . Illa nimirum fides, que per dilectionem operatur.« Et item Beda : »Hoc quoque tempore, si qui nuper ad fidem ueniens baptismum acceperit, et proponens toto corde Dei seruare precepta, mox de hac luce migrauerit, iustificatus utique per fidem sine operibus migrauit, quia tempus operandi, unde fidem probaret, ipso in  quem credidit Deo disponente non habuit. At qui perceptis sacramentis longo superuiuunt tempore, nec bonis insistere curant operibus, his inculcandum est quod beatus Iacobus, proposito exemplo fidei simul et operum Abrahe, mox subdidit dicens: uidetis quoniam ex operibus iustificatur homo, et non ex fide tantum? . Quod ait ex operibus, significat ex operibus fidei: quia perfecta opera sine fide nullus habere potest: fidem uero sine operibus multi, si illis operum tempus non adsit. De qualibus dictum est: Raptus est ne malitia mutaret intellectum illius, aut fictio deciperet animam illius .« Sed et in talibus ipsa fides opus est, sicut scriptum est in Euangelio, Hoc est autem opus Dei, ut credatis in eum quem misit ille . Quod opus  operatur qui in eum credit, quia 229 etiam ipsa credulitas uera fides est, que per dilectionem operatur, credendo in illum qui iustificat impium, et cuius omnia opera sunt in fide, sine qua quisque ad baptismatis sacramentum accedit, baptismatis sacramento renouari non ualet, quia Spiritus sanctus, quo in filios adoptamur discipline, effugit fictum, et aufert se a cogitationibus que sunt sine intellectu. Unde sanctus Ambrosius in Epistola ad Galatas dicit: »Quia sine spiritu non erat plenum nomen filiorum.« Et item idem in libro de Sacramentis: »In baptismate spiritus mentem renouat, aqua proficit ad lauacrum, sanguis spectat ad pretium. Sacri fontis unda nos abluit, sanguis Domini nos redimit, Spiritus nos per adoptionem filios Dei facit.« De qua in  homilia Euangelii 30, sic sanctus dicit Gregorius: »Ipse namque Spiritus sanctus amor est. Unde et Ioannes dicit: Deus caritas est . Qui ergo mente integra Deum desiderat, profecto iam habet quem amat. Neque enim quisquam posset Deum diligere, si eum quem diligit non haberet.«

Ecce quomodo etiam in baptismate tam in paruis quam in magnis agit fides que per dilectionem operatur, sicut sanctus Augustinus in libro quarto contra Iulianum dicit: »Sed forte dicis: Ergo infantes qui non credunt, uel, sicut tu posuisti, qui non habent eam fidem que per dilectionem operatur, non renascuntur in Christo, neque per fidem sanguinis Christi in baptismate renouantur in Christo, atque  incorporantur Christo. Responde nobis, si placet, fide an infidelitate a parentibus ad ecclesiam deportantur? dilectione salutis, an odio perditionis patronis a parentibus offeruntur, a patronis sacerdotibus itidem offeruntur, a sacerdotibus exsufflantur et exorcizantur, ut a potestate diaboli eruantur? In morte Christi baptizantur, ut mortis eius similitudini complantati peccato utique moriantur? uelis nolis hec omnia geri fide que per dilectionem operatur, arctatus arctissime respondebis, nisi impudenti fronte mentiri presumendo decreueris.« Et item idem in sexto libro : »Nam quomodo reportat bonum ut intret in regnum Dei, si hoc reportat quisque quod gessit, nisi quia pertinet ad paruulum, etiam quod per alterum gessit, id est credidit? Sicut  itaque quod credit pertinet ad eum ut reportet bonum, hoc est percipiat Dei regnum, sic ad eum pertinet, etiamsi non credidit, ut reportet condemnationis iudicium, quia euangelica est et ipsa sententia dicendo: Qui non crediderit condemnabitur .« Et post pauca: »Alienum quippe opus est cum credit per alterum, sicut alienum opus fuit cum peccauit in altero. Nec nos dubitamus quia baptismate delictum omne mundetur, sed renascendo quisque mundatur. Quod ergo non adimit nisi regeneratio, non cessat trahere generatio.« uenerabilis quoque presbyter Beda in expositione Euangelii Marci: »Intuendum sane quantum propria cuiusque fides apud Deum ualebit, ubi tantum ualuit aliena, ut totus homo repente, 230 hoc est interius exteriusque  iam saluatus exsurgeret, aliorumque merito alii laxarentur errata. Unde et plura in sepe commemoratis libellis contra obtrectatores nostros exempla posuimus, que hic congerere nunc superfluum ducimus. Presertim cum illa quicunque dignatus fuerit legere, collecta quasi in fasciculis sub celeritate et sine aliqua difficultate ualebit cognoscere.«



CAPUT XXX. Quod, exceptis his duabus quasi syllabicis sententiis, nichil in hoc capitulo posuimus, nisi quod ex beati Prosperi uerbis excepimus.

Modo autem his duabus exceptis superadditionibus, de quibus rationem reddidimus, uideamus si transuerso ungue, ut dicitur, a sensibus beati Prosperi in descriptione quarti capituli deuiauimus.  Prosper actione 8  contra Gallos dicit: »Nullus omnino est ex omnibus hominibus, cuius natura in Christo Domino nostro suscepta non fuerit.« Et item Prosper contra Gallos: »Cum itaque rectissime dicatur Saluator pro totius mundi redemptione crucifixus, propter ueram humane nature susceptionem, et propter communem in primo homine omnium perditionem.« Et contra uincentianos : »Et tamen non omnes homines a captiuitate sunt eruti.« Et nos scripsimus: Ita nullus est homo pro quo passus non fuerit, licet non omnes passionis eius mysterio redimantur. Et Prosper in recapitulatione 9, contra Gallos : »Qui dicit quod non pro totius mundi redemptione Saluator  sit crucifixus, non ad sacramenti uirtutem, sed ad infidelium respicit partem, cum sanguis Domini nostri Iesu Christi pretium totius sit mundi.« Et nos scripsimus: Quia uero omnes passionis eius mysterio non redimuntur, non respicit ad magnitudinem et pretii copiositatem, sed ad infidelium respicit partem. Prosper actione prima contra uincentianos  dicit: »Poculum quippe immortalitatis, quod confectum est de infirmitate nostra et uirtute diuina, habet quidem in se ut omnibus prosit; sed si non bibitur, non medetur.« Et nos scripsimus: Quia poculum humane salutis quod confectum est de infirmitate nostra et uirtute diuina, habet quidem in se ut omnibus prosit, sed si non bibitur non medetur. In quibus uerbis si aliquam syllabam non autem sensum  immutauimus, non per studium, neque per arrogantiam accidit, sed quia librum eiusdem beati Prosperi pre manibus non habuimus, et spatium ut afferri ualuisset, instantia Christiane deuotionis uestre cogente, sicut ipsi melius scitis, uenerabilis princeps noster Karole rex gloriose, obtinere nequiuimus, compellentes nos coarctatione dignissima, dantes exemplum ex libro Hieronymi de optimo genere interpretandi, quia non tantum querebatis aliene compositionis uerba, quam sincere et episcopalis conscientie catholica documenta.

231 Post premissa de quibus rationem reddidimus, subnexuit ex ordine capitulorum compositor: »Porro, inquit, capitula numero decem et nouem, syllogismis ineptissime et mendacissime a quodam  Scotto conclusa, ubi non argumentum fidei, sed potius commentum perfidie patet, nulla omnino philosophica arte, ut arroganter a quibusdam iactatur, constructum, sed inani fallacia et deceptione imperitissime confusum, a pio auditu fidelium penitus explodimus. Et ut talia et similia caueantur, per omnia auctoritate Spiritus sancti interdicimus.« De hoc capitulo quedam dempta inuenimus ex eo quod nobis ante triennium, sicut supra memorauimus, in Nielfa uilla Rhotomagensis episcopii commisistis. Ibidem enim scriptum habetur: Porro capitula quatuor, que consilio fratrum nostorum minus prospecte suscepta sunt, propter inutilitatem, uel etiam noxietatem, et errorem contrarium ueritati, sed et alia capitula numero decem et nouem,  syllogismis ineptissime et mendacissime conclusa, et reliqua sicut et hic compositor iste modo disposuit. Unde miramur, si iste in compilandis illis fuit capitulis, hoc quod tunc in eis tam studiose inseruit, quare de isto eradere maluit. Et si in illis capitulis compositor iste non fuit, quomodo tam consonanter, ut in nullo alio, excepto isto loco, et de sequenti capitulo, de quo unum elinxit apostolicum, sicut suo loco monstrabimus, deuiauerit uel immutauerit, neque transuerso capillo a concordi sententia exorbitauerit. Si enim nos iuste et rationabiliter reprehendere se posse et debere confidit, memor quia Paulus Petro in faciem restitit , apportans scriptorum suorum plenitudinem, his que perpere  dixeramus auctoritatiue resisteret. Si autem et de errore, conscientia se remordente, corrigere uoluit, et ideo de medio ista abrasit, et precedentes suos errores, et subsequentes nostras indebitas reprehensiones, penitus absumere debuit.



CAPUT XXXI. De decem et nouem capitulis, que compilator capitulorum nobis a regia dominatione datorum, in suggillatione nostra commemorat, et de aliis, siue que nos passim scripta inuenimus, siue que a quibusdam leuibus querendo adinuenta audiuimus.

De decem siquidem et nouem capitulis, que commemorat, nunc ad alia occupationibus deuocati scribere supersedimus. Et quia audiuimus quoniam  ipsi qui illa reprehenderant contra ea scribunt, exspectamus donec uideamus si aliquis fuerit qui ipsa nitatur defendere, uel quid contra illa scribens nitatur asserere. Alia nichilominus capitula 77 quodam offerente suscepimus, quorum superscriptio talis est: »Recapitulatio totius operis, et capitulum 232 primum habetur huiusmodi: Dicis quadruuio regularum quatuor totius philosophie omnem questionem solui. Respondemus nec illud quadruuium, nec ullas mundane sapientie sententias, ad omnem questionem soluendam sufficere absque gratia Dei et fide, que per dilectionem operatur, ac ueraci studio et sanctarum scientia Scripturarum. Nouissimum uero. Dicis anathematizare te eos qui geminam predestinationem dicunt, aut predestinationes pluraliter  efferunt. Respondemus tibi potius conuenire, qui ueritatem iudiciorum Dei tantisper impugnas, fidem dictorum ueracium negas, sensa Patrum per omnia reuerendorum fidelissima deprauas, et ea insuper nouus falsitatum inuentor enuntias, que nullus antehac dixisse uel scripsisse ullatenus reperitur.« Quorum auctores, uel potius sibi compugnatores, et in quibusdam ueritatis impugnatores, iactitantur a multis Prudentius episcopus, et Ioannes Scottigena. Sed nos nec credere nec confirmare uolumus, quod documentis certioribus demonstrare non possumus. Interim tamen illorum contentionibus nos immiscere noluimus, usque dum liquidius cognoscamus ad quem finem contentionem suam quicunque sint illi perduxerint, recordantes Sapientis prouerbii:  Sicut qui apprehendit auribus canem, sic et qui immiscetur rixe alterius . Sunt et alia que uocum nouitatibus delectantes, unde sibi inanes comparent rumusculos, contra fidei catholice ueritatem dicunt. uidelicet quod trina sit Deitas, quod Sacramenta altaris non uerum corpus et uerus sanguis sit Domini, sed tantum memoria ueri corporis et sanguinis eius, quod angeli natura sint corporales, quod anima hominis non sit in corpore, quod non alie pene sint infernales, nisi tormentalis memoria conscientie peccatorum. Et forte qui non satagunt ut post finitum uniuersale iudicium Dominum uideant, qualiter uideri debeat, mordaci contentione disquirunt. Et plura alia contra  que orthodoxos Ecclesie catholice rectores necesse erit solerti studio uigilare.

Sed et in prefata synodo, capitulis que nobis dedistis, in quaternunculis unius consacerdotis nostri septem subiunctas inuenimus, non ueritate, sed nomine regulas: quia non fidei, sicut ibidem scriptum reperimus, regule, sed ad infidelitatem simplicibus protensa sunt retiacula: que uerborum et sensuum consonantia eiusdem auctoris, cuius et capitula nostre humilitati a uestra data sublimitate, fore creduntur. Quarum initium est: »Primo loco ponendum, et uehementius, prout nunc pusillitatis nostre memorie occurrit, credimus commendandum septem quasdam esse regulas fidei, ex diuinarum Scripturarum auctoritate uenientes,  et a sanctis atque orthodoxis Patribus diligentissime commendatas: de prescientia scilicet et predestinatione diuina: quas et catholicus fidelissime tenere debeat, et quicunque his contraria sapit, non catholice sentire comprobetur.« Et sic per septem illas, non ueras regulas, sed fictas reculas, sicut solent 233 sortiarie facere, ad ora uasculi mella, et in inferioribus partibus uenena supponere, orthodoxorum uerba detruncata preponens, ad hanc summam intellectus sui deducit sententiam, ut sicut electi ad uitam, ita et reprobi a Deo predestinentur ad mortem: et secundum prescientiam suam Deus damnauerit, quos in iniquitate et impietate perseueraturos presciuerit, eosdemque perituros predestinauerit. Que imitari uolens Isidorum, de  Ticonio et aliis sapientibus septem in sacris Scripturis regulas excerpentem, satis insulse et non uerisimile nausiauit, querendo quid diceret qui loqui nesciens tacere non potuit. De quibus superfluum duximus scribere, quia primam, et secundam, ac tertiam, siue quartam, aranearum telas, quasi specialius sanctus Augustinus in libro de Correptione et Gratia, et in libro de Bono perseuerantie, et sanctus Prosper contra Ianuenses, nullius momenti esse demonstrant. Quintam uero neniarum et septimam regulam beatus Augustinus, contra ueteres Predestinatianos, in libro de Predestinatione sanctorum, et sanctus Gregorius in libro uigesimo quinto Moralium Iob, in totum et per totum annichilant. Sextam, ut dicitur, sicut fumum pultium,  beatus Augustinus inter cetera, in libris de Gratia et Libero arbitrio, et de Bono perseuerantie, de Predestinatione gratie, et ad Sixtum presbyterum, exsufflat et facit penitus non parere. Et nostra mediocritas in tribus istum precedentibus libellis, et in isto, commemoratis ex sanctorum Patrum auctoritatibus, hec figmenta falsissima esse monstrauit. Et que uera sunt de prescientia et predestinatione Dei, et illic et istic ex Patrum catholicorum sensibus sufficienter collegimus: adeo ut qui ueritatem desiderat, ei collectio tanta sufficiat: quibus uero non ista congesta sufficiunt, certum est quia nec plura proderunt, et plus falsis quam ueris se committere gestiunt.



CAPUT XXXII. De clausula capituli compilatoris, et de tribus que huic capitulo subnectere procurauimus; quorum unum est quia turbe que Dominicum aduentum precesserunt, et que subsequuntur, una eademque fide conclamant Osanna, quoniam per gratiam Dei saluari credimus quemadmodum et illi.


Tandem in hac clausula adinuentor istorum capitulorum presens conclusit capitulum dicens: »Nouarum etiam rerum introductores, ne districtius feriantur, castigandos esse censemus.« Et nos ita etiam concensemus. ueteres Predestinatianos, nouarum scilicet rerum introductores, sanctus Augustinus in libris de Correptione et Gratia, de Predestinatione sanctorum, ac Bono perseuerantie, 234 Hypomnesticon nichilominus libro, et libro de  Predestinatione gratie, sufficientissime et fidelissime atque paterne castigare curauit. Deinde sanctus Celestinus auctoritate apostolica, instantia sancti Prosperi, et sententia synodali, redarguit atque compressit. Et nunc itidem harum nouarum uocum reintroductores, eadem auctoritate sanctarum Scripturarum, et catholicorum atque antiquorum Patrum prolatis sententiis, necesse est castigare, redarguere atque comprimere. Unde tria huic capitulo subnectemus. Quorum unum est, quia turbe, que Dominicum aduentum precesserunt, et que subsequuntur , una eademque fide conclamant dicentes: Osanna, id est, ut in tractatu Ezechielis sanctus exponit Gregorius: Salua nos in excelsis. Quoniam, ut Petrus dicit, per gratiam Dei saluari credimus, quemadmodum  et illi . Deinde qualiter docent sanctarum Scripturarum auctoritate catholici uiri, generaliter Christum fuisse passum pro omnibus. Indeque quomodo orthodoxi et antiqui magistri ex Scripturis authenticis demonstrant, discrete nos debere intelligere, quia licet Christus fuerit passus pro omnibus, non tamen omnes ad eternam salutem mundi pretio, id est passionis eius mysterio, sint redempti. A quo pretio extranei sunt, qui aut delectati captiuitate redimi noluerunt, aut post redemptionem ad eamdem sunt seruitutem reuersi. Sicut et hic reprehensor noster, non integro intellectu, de his qui redimi noluerant in Capitulo isto posuit: Sic enim dilexit Deus mundum, ut Filium suum unigenitum daret, ut omnis qui credit in eum non  pereat, sed habeat uitam eternam . Quia profecto, ut uenerabilis presbyter Beda exponit: »Idem Dominus et redemptor noster, Filius Dei ante secula existens, filius hominis factus est in fine seculorum: ut qui per diuinitatis sue potentiam nos creauerat ad perfruendam uite beatitudinem, perennis ipse per fragilitatem humanitatis nostre nos restauret ad recipiendam quam perdidimus uitam.«

Beatus quoque Augustinus in psalmo tricesimo sexto  dicit: »Dominus enim ipse in corpore suo, quod est Ecclesia, iunior fuit primis temporibus, et ecce iam senuit. Nostis, et agnoscitis, et intelligitis, quia in hoc positi estis, et ita credidistis  distis, quia caput nostrum Christus est, corpus capitis illius nos sumus. Nunquid soli nos, et non etiam illi qui fuerunt ante nos, omnes qui ab initio seculi fuerunt iusti, caput Christum habent? Illum enim uenturum esse crediderunt, quem uenisse iam credimus, et in eius fide et ipsi sanati sunt, in cuius et nos. Ut esset ipse totius caput ciuitatis Ierusalem, omnibus connumeratis fidelibus ab initio usque ad finem, adiunctis etiam legionibus et exercitibus angelorum, ut fiat illa una ciuitas sub uno rege, et una quedam prouincia sub uno imperatore. felix et in perpetua pace ac salute, laudans Deum sine fine, beata sine fine.« Et uenerabilis presbyter Beda in Exposito Euangelii secundum Lucam : »uides non solum Noui, sed et ueteris Testamenti iustos,  235 spe future uite desiderium habuisse absolui a corpore.« Et paulo post: »Quibus absque dubio uerbis aperit, quam maximum se presentium calamitatum acturum speret in fine solatium. Quem tantisper aduenire desiderat: Quia uiderunt oculi mei salutare tuum, quod parasti ante faciem omnium populorum . Illum ipsum, inquit, quod omnibus postmodum gentibus, populis et linguis, mente ac fide conspiciendum parare, spe ac dilectione querendum preuidisti, ipse diu desideratum nunc et carnis et cordis oculis tuum salutare contemplor. Lumen quidem utrique populo salutare Dei, id est Christus, a Deo Patre paratur: qui tamen gloria magis Isrel, cui diu speratus et ex quo pronuntiatus aduenit. Gentium uero dicitur esse reuelatio,  quarum mentis oculos, profunda iam cecitate demersos, neque ulla spe aduentu Dominico erectos, ipse uisitare, pariter reuelare atque illustrare dignatus est.« Et item: »Dico uobis, quod multi prophete et reges uoluerunt uidere que uos uidetis, et non uiderunt: et audire que auditis, et non audierunt . Abraham exsultauit ut uideret diem Christi, et uidit et gauisus est. Isaias quoque et Micha, et multi alii prophete uiderunt gloriam Domini, quapropter uidentes sunt appellati.« Et in homilia eiusdem Euangeliste: »Cunctis, inquit, credentibus, siue illis qui incarnationis eius tempora nascendo precesserunt, siue his qui eum in carne uiderunt, siue nobis qui post eius ascensionem credimus, communis est hilarissima eius promissio, qua dicit: Beati mundo corde,  quoniam ipsi Deum uidebunt .«

Et sanctus Gregorius in homilia 18: »Ad erudiendam ergo Dominus plebem suam, quasi ad excolendam uineam suam, nullo tempore destitit operarios mittere: quia et prius per Patres, et postmodum per legis doctores et prophetas, ad extremum uero per apostolos, dum plebis sue mores excoluit, quasi per operarios in uinee cultura laborauit. Operator ergo mane hora tertia, sexta, et nona, antiquus ille et Hebraicus populus designatur, qui in electis suis ab ipso mundi exordio, dum recta fide Deum studuit colere, quasi non destitit in uinee cultura laborare: quamuis in quolibet modulo uel mensura, quisquis cum fide recta bone actionis exstitit, huius uinee  operarius fuit.« Et item: »Quanti Patres ante legem, quanti sub lege fuerunt? et tamen hi qui in Domini aduentu uocati sunt, ad celorum regnum sine aliqua tarditate peruenerunt. Eumdem ergo denarium acceperunt qui laborauerunt ad undecimam, quem exspectauerunt toto desiderio et qui laborauerunt ad primam: quia equalem uite eterne retributionem sortiti sunt, cum his qui a mundi initio uocati fuerant, hi qui in mundi fine ad Dominum uenerunt.« Et item: »Sed quia antiqui Patres usque ad aduentum Domini, quamlibet iuste uixerint, ducti ad regnum non sunt, nisi ille descenderet, qui paradisi claustra hominibus interpositione sue mortis aperiret, eorum hoc ipsum murmurasse est, quod et recte pro percipiendo regno 236 uixerunt, et tamen  diu a percipiendo regno dilati sunt. Quos enim post peractam iustitiam inferni loca quamuis tranquilla susceperunt, eis profecto, et laborasse fuit in uinea, et murmurasse. Quasi ergo post murmurationem denarium accipiunt, qui post longa inferni tempora ad gaudia regni peruenerunt. Nos autem qui ad undecimam uenimus, post laborem non murmuramus, et denarium accipimus: quia post mediatoris aduentum in hoc mundo uenientes, ad regnum ducimur mox cum de corpore eximus, et illud sine mora percipimus, quod antiqui Patres cum magna percipere dilatione meruerunt.«

Et sanctus Petrus in Actis Apostolorum: Sed per gratiam Domini Iesu credimus saluari, quemadmodum et illi . Hinc Beda: »Si ergo et  illi, id est Patres, portare iugum legis ueteris non ualentes, per gratiam Domini saluos se fieri crediderunt, manifestum est quod hec gratia est, que antiquos iustos uiuere fecit, quia iustus ex fide uiuit, et ideo sacramenta esse potuerunt pro temporum diuersitate diuersa, ad unitatem tamen eiusdem fidei concordissime recurrentia.« Et in epistola Petri prima : Per eos qui euangelizauerunt in uos Spiritu sancto misso de celo . »Supra dixerat prophetas spiritu Christi prenuntiasse passiones eius, et posteriores glorias, et nunc dicit eadem apostolos eis nuntiare Spiritu sancto misso de celo. Unde patet quia isdem Spiritus Christi erat in prophetis prius, qui postmodum in apostolis. Ideoque eamdem fidem passionis Christi  et posterioris glorie utrique populis predicabant, illi adhuc uenturam, isti iam uenisse. Ac per hoc unam esse Ecclesiam, cuius pars carnalem Domini aduentum precesserit, pars sit altera secuta.« Et item : »uobis honor credentibus, non credentibus autem, lapis quem reprobauerunt edificantes . Ut sicut reprobauerunt cum edificarent actus suos, nolentes eum in fundamento cordis sui ponere, ita et isti reprobentur ab eo in aduentu eius, nolente illo tunc eos, qui se reprobauerunt in edificationem accipere domus sue, que est in celis. Et hec distinctio honoris credentium, non credentium autem reprobatio, huc usque pertingit.« Et item : »In quo eis qui in carne conclusi erant  spiritu ueniens predicauit, qui increduli fuerant aliquando . Qui nostris temporibus in carne ueniens iter uite mundo predicauit, ipse etiam ante diluuium eis qui tunc increduli erant, et carnaliter uixerant, spiritu ueniens predicauit. Ipse enim per Spiritum sanctum erat in Ne, ceterisque qui tunc fuere sanctis, et per eorum bonam conuersationem prauis illius eui hominibus, ut ad meliora conuerterent, predicauit. Conclusos namque in carcere dicit carnalibus desideriis uehementer aggrauatos. Unde de illis Scriptura ait: Quia omnis caro corruperat uiam suam. Quod autem dicit, In quo, significat in eo quod premiserat, ut nos offerret Deo, quia et tunc, si qui ad predicationem Domini, quam per uitam fidelium pretendebat, credere uoluissent, et ipsos  237 offerre Deo Patri gaudebat. Ecce de populis qui incarnationem Domini precesserunt, inexcusabiles sunt qui non crediderunt, quia sine predicatione salutis non fuerunt, sine sacramentis salutis quibus saluarentur non exstiterunt, quibus saluati sunt Abel Christum in agno offerens, Enoch sola fidei inuocatione credens. Ne et in fabricatione arce predicauit, et hostias obtulit. Arca Ecclesie typum gessit, aqua diluuii figura baptismatis fuit. Unde et in eadem epistola scriptum est: Qui increduli fuerunt aliquando, quando exspectabat Dei patientia in diebus Ne, cum fabricaretur arca . Nam et ipsa Dei patientia predicatio eius erat, cum Ne centum annos arce operibus insistens, quid mundo futurum esset quotidiana operis  exsecutione monstrabat. Unde Paulus ait: An ignoras quoniam patientia Dei ad penitentiam te adducit? In qua pauci, id est, octo anime salue facte per aquam. Quod et uos nunc similis forme saluos facit baptisma . Formam baptismi assimilatam dicit arce et aquis diluuii, quod, pereunte orbe toto, pauci, id est, octo anime salue facte sunt per aquam: quia ad comparationem pereuntium multo breuior est numerus electorum.« Quod ergo aqua diluuii non saluauit extra arcam positos, sed occidit, sine dubio prefigurabat omnem hereticum, licet habentem baptismatis sacramentum, non aliis, sed ipsis aquis ad inferna mergendum, quibus arca subleuatur ad celum. Abraham in filio Christum immolauit. Melchisedech in figura panis uite eterne  et calicis salutis perpetue, panem et uinum obtulit. Moyses agnum paschalem sacrificauit: etenim pascha nostrum immolatus est Christus. Aaron cum uituli sanguine semel in Sancta in anno intrauit. Unde Paulus: Christus, inquit, assistens Pontifex futurorum bonorum, per amplius et perfectius tabernaculum non manu factum, per proprium sanguinem intrauit semel in Sancta, eterna redemptione inuenta .

Unde et Ambrosius in libro de Spiritu sancto , exponens sententiam libri Iudicum de Gedeon, quia Christus uitulo sit presignatus dicit: »Et ipse septennem alium uitulum immolauit Deo. Quo facto manifestissime reuelauit, post aduentum  Domini omnia gentilitatis abolenda esse sacrificia, solumque sacrificium Deo Dominice passionis pro religione populi deferendum. Etenim uitulus ille erat in typo Christi, in quo septem spiritalium plenitudo uirtutum, sicut Isaias dicit, habitabat. Hunc uitulum et Abraham obtulit, quando diem Domini uidit, et gauisus est. Hic est qui nunc in hedi typo, nunc in ouis, nunc in uituli offerebatur. Hedi, quod sacrificium pro delictis sit: ouis, quod uoluntaria hostia: uituli, quod immaculata sit uictima.« Et patres nostri omnes baptizati sunt in nube, et in mari, et omnes eamdem spiritalem escam manducauerunt, et omnes eumdem potum spiritalem biberunt. Unde Augustinus in expositione Euangelii secundum Ioannem : »Patres, inquit,  uestri manducauerunt manna et mortui sunt . Manducauerunt Moyses et Aaron, et ceteri sancti 238 qui fuerunt in populo manna, et non sunt mortui, quia spiritaliter uisibilem cibum intellexerunt, spiritaliter esurierunt. Alii uero manducauerunt et permanserunt in infidelitate. Sicut Iudei audierunt loquentem Christum, sed non spiritaliter uerba eius intellexerunt. Ideo dixit eis: Patres uestri manducauerunt manna in deserto et mortui sunt. Qua morte, nisi infidelitatis? Nam communi morte mortui sunt et sancti qui fuerunt inter eos. Ideo signauit Dominus in his uerbis mortem spiritalem, non carnalem: Patres uestri manducauerunt manna et mortui sunt: non quia malum erat manna, sed quia male manducauerunt. Hic est panis qui de celo  descendit . Hunc panem significauit manna, hunc panem signant altaris Dei sacramenta.« Et ecce de populo, qui Domini precessit aduentum. Dicamus de illo qui sequitur illius aduentum. Item in Epistola Petri prima: Scientes quod non corruptibilibus auro uel argento redempti estis de uana uestra conuersatione paterne traditionis, sed pretioso sanguine quasi agni incontaminati et immaculati Iesu Christi . Unde Beda : »Quanto maius est pretium quo redempti estis a corruptione uite carnalis, tanto amplius timere debetis, ne forte ad corruptelam uitiorum reuertendo, animos uestri redemptoris offendatis, renati non ex semine corruptibili, sed incorruptibili, per uerbum Dei uiui et permanentis in eternum. Tale est in  Euangelio Ioannis, his qui credunt in nomine eius, qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt . Sicut ergo incorruptibile est pretium Dominice passionis, quo redempti sumus, ita etiam incorruptibile est sacramentum fontis sacri, quo renascimur. Que ita sibi inuicem connectuntur, ut unum nobis sine altero salutem conferre nequeat: quia nimirum Dominus ita nos tempore incarnationis sue sacro sanguine simul omnes redemit, ut nos quoque nostro tempore uiritim per regenerationem baptismi ad consortium eiusdem regenerationis peruenire debeamus. Ut hinc colligatur, quia sicut ex semine corruptibili caro que corrumpatur  nascitur, sic per aquam uerbo Dei consecratam uita nobis que finem nesciat tribuitur.« Et item : »Ut bene discendo perueniatis ad refectionem panis uiui qui de celo descendit: hoc est per sacramenta Dominice incarnationis, quibus renati estis et quibus nutriti, perueniatis ad contemplationem diuine maiestatis.« Sed quoniam quidam sunt, et post aduentum Domini ante nos fuerunt, atque futuri sunt, qui quod audiunt non recipiunt, item ibi scriptum est: His qui offendunt uerbo, nec credunt in quod et positi sunt. »Offendunt uerbo, qui eo ipso quod uerbum Dei audire eos contigit, offendunt animo, dum nolunt credere quod audiunt. Quorum stultitiam exaggerando subiecit, nec credunt in quod et positi sunt: quia in hoc positi, id  est, in hoc per naturam facti sunt homines, ut credant Deo, et eius uoluntati obtemperent, Salomone attestante, cum ait: Deum time, et mandata eius obserua, hoc est enim omnis homo : id est, in hoc naturaliter factus est omnis homo, 239 ut Deum timens eius mandatis obsecundet.« Quidam autem donum quod accipiunt non conseruant. Unde in eadem Epistola admonet eos Apostolus dicens: Charissimi, obsecro tanquam aduenas et peregrinos, abstinere uos a carnalibus desideriis, que militant aduersus animam .  »Hucusque beatus Petrus generaliter Ecclesiam instituit, explicans uel beneficia quibus nos diuina pietas ad salutem uocare, uel dona quibus aliquando Iudeos, nunc autem nos honorare dignata  est. Hinc diuersas fidelium personas solerter hortatur, ne se tanta spiritus gratia carnaliter uiuendo reddant indignos: ne qui regali ac sacerdotali uocabulo sunt insigniti, uitiorum malis subacti, a condonate uel promisse sibi nobilitatis gloria degenerent.« Et item: »uos in libertatem uocati estis, fratres: tantum ne libertatem in occasionem carnis detis . Liberi enim recte uocamur, qui per baptisma a peccatorum sumus nexibus absoluti, qui a demonica seruitute redempti, qui filii Dei effecti: non tamen dono libertatis potiorem peccandi facultatem, uel licentiam accepimus: quin imo si peccauerimus, mox libertate perdita, serui efficimur peccati. Et quisque se ad hoc libertatem accepisse a Domino putat, ut licentius  peccet, talis suam libertatem in uelamen malitie mutat.«

Et item in eadem Epistola scriptum est: Quia in hoc uocati estis, ut benedictionem hereditate possideatis . Et tamen de ad benedictionem uocatis, de redemptis, de iustificatis quotidie pereunt. Unde et Paulus ad Corinthios dicit: Et peribit qui infirmus est in tua conscientia frater, pro quo Christus mortuus est . Hinc sanctus Ambrosius: »Peribit infirmus, si edat contra unius Dei fidem de sacrificatis, in tua conscientia. Id est, tua peritia illum occidis, quando a te fieri uidet quod ille aliter intelligit: et tu eris occasio mortis fratris, quem Christus ut redimeret crucifigi  se permisit.« Sed et sicut Patres quidam manducauerunt manna, et a spiritali morte salui facti sunt, quidam autem manducauerunt et mortui sunt: ita et sicut Paulus dicit ad Corinthios, post passionem Domini factum est, et fit quotidie, futurumque est, quoniam quidam accedunt ad mensam Domini indigne, quidam autem deuote: et quidam sibi iudicium manducant et bibunt, quidam autem suam in salutem percipiunt. Et de priore populo uenerabilis presbyter Beda in homilia octaua dicit: »Quia idem salutifere curationis auxilium circumcisio in lege contra originalis peccati uulnus agebat, quod nunc baptismus agere reuelate gratie tempore consueuit, excepto quod regni celestis ianuam necdum intrare poterant, donec adueniens benedictionem daret qui  legem dedit, ut uideri posset Deus deorum in Sion. Tantum in sinu Abrahe post mortem beata requie consolati superne pacis ingressum spe felices exspectabant.« Utraque ergo purificatio, et circumcisionis uidelicet in lege, et in Euangelio baptismatis, tollende preuaricationis prime gratia posita est, et ne cui seculi labentis etati superni 240 respectus munera deessent, illi quoque qui a mundi exordio usque ad tempora date circumcisionis, uel post datam circumcisionem, de aliis nationibus Deo placuerunt, uel hostiarum oblationibus, uel certe sola fidei uirtute, suos suorumque animos Creatori commendantes, a primi reatus uinculis absoluere curabant. Sine fide enim impossibile est placere Deo ; et sicut alias scriptum est: Iustus  autem ex fide uiuit . Et item in Homilia decima tertia de sequenti populo post passionem Domini usque ad finem seculi: »Qui dilexit nos, inquit, et lauit nos a peccatis nostris in sanguine suo. Non solum autem lauit nos a peccatis nostris in sanguine suo, quando sanguinem suum dedit in cruce pro nobis, uel quando quisquam nostrum in mysterium sacrosancte passionis illius baptismi aquis ablutus est: uerum etiam quotidie tollit peccata mundi, lauatque nos a peccatis nostris quotidianis in sanguine suo, cum eiusdem beate passionis ad altare memoria replicatur, cum panis et uini creatura in sacramentum carnis et sanguinis eius ineffabili Spiritus sanctificatione transfertur: sicque corpus et sanguis illius, non infidelium manibus  ad perniciem suam funditur et occiditur, sed fidelium ore suam sumitur in salutem. Cuius recte figuram agnus in lege paschalis ostendit. Qui semel populum de Aegyptia seruitute liberans, in memoria eiusdem liberationis, per omnes annos immolatione sua populum eumdem sanctificare solebat, donec ueniret ipse cui talis hostia testimonium dabat, oblatusque Patri pro nobis in hostiam odoremque suauitatis, mysterium sue passionis, ablato agno, in creaturam panis uinique transferret, sacerdos factus in eternum secundum ordinem Melchisedech, cuius sanguis ueteribus electis regni ianuas patefecit.«

Et Leo in homilia tertia de Natale Domini: »Adiicienda  iicienda erat ueritas redemptionis mortalibus institutis, et corruptam ab initio originem nouis renasci oportebat exordiis. Offerenda erat pro reconciliandis hostia, que et nostri generis socia, et nostre contaminationis esset aliena: ut hoc propositum Dei, quo peccatum mundi Iesu Christi placuit natiuitate et passione delere, ad omnium generationum secula pertineret: nec turbarent nos, sed potius confirmarent mysteria, que temporum ratione uariata, cum fides qua uiuimus nulla fuerit etate diuersa. Cessent igitur illorum querele, qui impio murmure diuinis dispensationibus obloquentes, de Dominice natiuitatis tarditate causantur, tanquam preteritis temporibus non sit impensum quod in ultima mundi etate est gestum. uerbi enim incarnatio  hoc contulit facienda quod facta, et sacramentum salutis humane in nulla unquam antiquitate cessauit. Quod predicauerunt apostoli, hoc annuntiauerant et prophete: nec sero est impletum, quod semper est creditum. Sapientia uero et benignitas Dei, ac salutiferi operis mora, capaciores nos sue uocationis effecit, ut quod multis signis, multis uocibus, multisque mysteriis per tot 241 fuerat secula nuntiatum, in diebus Euangelii non esset ambiguum. Et natiuitas Saluatoris, que omnia miracula omnemque humane intelligentie erat excessura mensuram, tanto constantiorem in nobis gigneret fidem, quanto predicatio eius et antiquior precessisset et crebrior. Non itaque nouo consilio Deus rebus humanis, nec sera miseratione consuluit,  sed a constitutione mundi unam eamdemque omnibus causam salutis instituit. Gratia enim, qua semper uniuersitas iustificata sanctorum, aucta est Christo nascente, non cepta. Et hoc magne pietatis sacramentum, quo totus iam mundus impletus est, tam potens etiam in suis significationibus fuit, ut non minus eo adepti sint qui illud credidere promissum, quam hi qui suscepere donatum.« Et sanctus Augustinus in libro de Natura et Gratia : »Ea quippe fides iustos sanauit antiquos, que sanat et nos, id est mediatoris Dei et hominum hominis Christi Iesu, fides sanguinis eius, fides crucis eius, fides mortis et resurrectionis eius. Habentes ergo eumdem spiritum fidei, et nos credimus propter quod et loquimur.« Et uenerabilis presbyter Beda in expositione  Euangelii Luce : »Ut conuertat corda patrum in filios, et incredibiles ad prudentiam iustorum, parare Domino plebem perfectam. Corda patrum in filios conuertere, est spiritalem sanctorum antiquorum scientiam populis predicando infundere. Prudentia uero iustorum est, non de legis operibus iustitiam presumere, sed ex fide salutem querere: ut quamuis in lege positi legis iussa perficiant, gratia se tamen Dei per Christum saluandos intelligant. Iustus enim ex fide uiuit.« Et Petrus de iugo legis ait: Quod neque patres nostri neque nos portare potuimus, sed per gratiam Domini Iesu credimus saluari, quemadmodum et illi . Et in Tractatu Actuum apostolorum, ex uerbis sancti Leonis  pape : »Et non est in alio aliquo salus. Si in nullo alio, sed in Christo tantum mundi salus est, ergo et Patres Testamenti ueteris eiusdem Redemptoris incarnatione et passione saluati sunt, qua nos saluari credimus et speramus. Etsi enim sacramenta pro temporum ratione discrepent, fides tamen una eademque concordat: quia quam nos per apostolos factam, eamdem illi dispensationem Christi per prophetas didicerant esse uenturam. Neque enim est redemptio captiuitatis humane, nisi in sanguine eius, qui dedit semetipsum redemptionem pro omnibus.« Et item uenerabilis presbyter Beda in Epistola prima Petri : »Supra dixerat prophetas spiritu Christi prenuntiasse passiones eius et posteriores glorias: et nunc dicit eadem apostolos  eis nuntiare Spiritu sancto misso de celo. Unde patet quia idem spiritus Christi erat in prophetis prius, qui postmodum in apostolis. Ideoque eamdem fidem passionis Christi et posterioris glorie utrique populis predicabant: illi adhuc uenturam, isti iam uenisse: ac per hoc unam esse Ecclesiam, cuius pars carnalem Domini aduentum precesserit, pars sit altera secuta.« Sicut et S. Gregorius in homilia Ezechielis decima quinta 242 dicit: »Et quidem ab Abel sanguine passio iam cepit Ecclesie, et una est Ecclesia electorum precedentium atque sequentium.« Et in homilia decima septima: »Et qui preibant, et qui sequebantur, clamabant Osanna. Precessit quippe Iudaicus populus, secutus est gentilis. Et quia omnes electi, siue qui in Iudea  esse potuerunt, siue qui nunc in Ecclesia existunt, in mediatorem Dei et hominum crediderunt et credunt, qui preeunt et qui sequuntur Osanna clamant. Osanna autem Latina lingua salua nos dicitur. Ab ipso enim salutem et priores quesierunt, et presentes querunt, et benedictum qui uenit in nomine Domini confitentur: quoniam una spes, una fides est precedentium atque sequentium populorum. Nam sicut illi exspectata passione ac resurrectione sanati sunt, ita non preterita passione illius ac permanenti in secula resurrectione saluamur.«

De his autem qui non saluantur, idem auctor dicit in homilia nona: »Notandum uero quod postquam mala parentum defunctorum dixerat, mittens Prophetam ad filios dicit: Si forte uel ipsi audiant,  et si forte quiescant. Quid est dicere uel ipsi, nisi quia eorum patres, qui in culpa defuncti sunt, audire noluerunt?« Et paulo post: »Et nos adhuc parentes nostros ad iniquitatem sequimur, ab eorum elatione quam uidimus non mutamur; et illi quidem inter gaudia, nos uero, quod est grauius, inter flagella peccamus. Sed ecce omnipotens Deus iniquitates iudicans iam priores nostros abstulit, iam ad iudicium uocauit: nos adhuc ad penitentiam exspectat, nos ad reuertendum sustinet; et qui in illis iam iudicium exercuit, nobis sue patientie longanimitatem prerogat, ne cum nostris nos prioribus perdat, dicens: Si forte uel ipsi audiant, et si forte quiescant, quia domus exasperans  est .« Ergo et precedentes et subsequentes quotquot saluantur, per redemptionem illius saluantur, et qui non credentes ut redimantur de subsequenti populo infidelitate pereunt, uel qui prauis moribus et iniquis operibus post redemptionem pereunt, sua infidelitate et iniquitate pereunt. Sic et de populo ueteri infidelitate et iniquitate quicunque sunt perditi perierunt, sicut sacre Testamenti ueteris pagine, a Cain reprobo usque ad Annam et Caipham, euidenter demonstrant: et quicunque saluati sunt credentes in uenturum, sicut et nos in eum qui iam uenit credimus, per redemptionem que est in sanguine ipsius saluati sunt, sicut et nos eadem redemptione saluamur, et omnes saluandi sine dubio saluabuntur. Unde et uenerabilis presbyter  Beda in homilia uigesima quarta Euangelii dicit: »Turbe autem que precedebant, et que sequebantur, clamabant dicentes: Osanna filio Dauid . Una eademque confessionis et laudationis uoce Dominum qui precedunt et qui sequuntur exaltant: quia una nimirum fides est eorum, qui ante incarnationem Dominicam et qui postea fuere probati, quamuis sacramenta habuerint pro temporum ratione disparia, Petro attestante, qui ait: Sed per gratiam Domini 243 Iesu credimus saluari quemadmodum et illi .« Et sanctus Hieronymus in Commento Epistole Pauli ad Galatas: »Heres iste paruulus, qui nichil differt a seruo cum sit Dominus omnium, sed sub tutoribus et actoribus est usque ad prefinitum tempus a patre, totum humanum  genus usque ad aduentum Christi, et, ut amplius dicam, usque ad mundi consummationem significat. Quomodo enim omnes in protoplasto Adam necdum nati moriuntur, ita omnes etiam qui ante aduentum Christi nati sunt, in secundo Adam uiuificantur. Atque ita fit, ut nos legi seruierimus in patribus, et illi gratia saluentur in filiis. Iste intellectus Ecclesie catholice conuenit, que et ueteris et Noui Testamenti unam asserit prouidentiam, nec distinguit in tempore quos conditio sociauit.«

Sic et sanctus Augustinus ad Marcellinum in libro secundo de Baptismo , de redemptione primorum hominum, que est in sanguine Christi, ita dicit: »Mirandum non est, et mortem corporis non fuisse uenturam homini, nisi precessisset peccatum,  cuius etiam talis pena consequeretur, et post remissionem peccatorum, eam fidelibus euenire, ut in eius timore uincendo exerceatur fortitudo iustitie. Caro enim que primo facta est, non erat caro peccati, in qua noluit homo inter delicias paradisi seruare iustitiam. Unde statuit Deus, ut post eius peccatum propagata caro peccati, ad recipiendam iustitiam laboribus et molestiis niteretur. Propter hoc etiam de paradiso dimissus Adam, contra Eden habitauit, id est contra sedem deliciarum: ut significaret quod in laboribus, qui sunt deliciis contrarii, erudienda esset caro peccati, que in deliciis obedientiam non seruauit antequam esset caro peccati. Sicut ergo illi primi homines postea  iuste uiuendo, unde merito creduntur per Domini sanguinem ab extremo supplicio liberati, non tamen in illa uita meruerunt ad paradisum reuocari: sic et caro peccati, etiamsi remissis peccatis homo in ea iuste uixerit, non continuo meretur eam mortem non perpeti, quam traxit de propagine peccati. Tale aliquid nobis insinuatum est de patriarcha Dauid in libro Regnorum. Ad quem propheta cum missus esset, eique propter peccatum quod admiserat, euentura mala ex iracundia Dei comminaretur, confessione peccati ueniam meruit, respondente propheta quod ei flagitium facinusque remissum sit, et tamen consecuta sunt que Deus fuerat comminatus, ut sic humiliaretur a filio. Quare et hic non dicitur, si Deus propter peccatum illud fuerat comminatus,  cur dimisso peccato quod erat comminatus impleuit, nisi quia rectissime sic dictum fuerit? Respondebitur remissionem illam peccati factam, ne homo a percipienda uita impediretur eterna. Subsecutum uero illius comminationis effectum, ut pietas hominis in illa humilitate exerceretur atque probaretur. Sic et mortem corporis, et propter peccatum Deus homini inflixit, et post peccatorum remissionem propter exercendam iustitiam non ademit.«

244 Et hinc sanctus Gregorius in epistola ad Eulogium Alexandrinum, et ad Anastasium Antiochenum episcopos : »Ade, inquit, animam mortuam in peccato dicimus, non a substantia uiuendi, sed a qualitate uiuendi. Quia enim aliud est substantia atque aliud qualitas, non est  anima ita mortua ut non esset, sed ita mortua ut beata non esset: qui tamen Adam postmodum per penitentiam ad uitam rediit.« Et sanctus Ambrosius in libro de Paradiso : »uerum si consideres, quia Deo uniuersitatis est cura, inuenies plus placere Domino debuisse id in quo esset causa uniuersitatis, quam condemnandum fuisse illud, in quo esset causa peccati. Et ideo quia ex uiro solo non poterat humani esse generis propagatio, pronuntiauit Dominus non esse bonum solum hominem. Maluit enim Deus plures esse, quos saluos facere posset, et quibus donaret peccatum, quam unum solum Adam qui liber esset culpa. Denique quia idem utriusque auctor est operis, uenit in hunc mundum ut saluos faceret peccatores. Postremo nec  Cain parricidii reum, priusquam generaret filios, passus est interire. Ergo propter generationem successionis humane debuit mulier adiici uiro. Denique hoc ipsa uerba declarant dicentis Dei, non bonum solum hominem esse. Nam et si mulier prior peccator erat, tamen redemptionem sibi paritura non debuit ab usu diuine operationis excludi. Quamuis enim Adam non est seductus, mulier autem seducta et in preuaricatione fuerit, salua tamen, inquit, erit per filiorum generationem, inter quos generauit et Christum.« Et sanctus Augustinus in prefato libro ad Marcellinum : »Talis populus, ut predixi, eruditus in regno celorum per duo Testamenta, uetus et Nouum, non  declinans in dexteram superba presumptione iustitie, neque in sinistram secura dilectione peccati, in terram repromissionis intrat: ubi iam peccata ulterius nec nobis donanda optemus, nec in nobis punienda timeamus, ab illo Redemptore liberati, qui non uenundatus sub peccato redemit Isrel ab omnibus iniquitatibus eius, siue propria cuiusquam uita commissis, siue originaliter tractis.« Unde constat, sicut sanctus Ambrosius tractans sententiam Apostoli: Et peribit qui infirmus est in tua scientia frater, pro quo Christus mortuus est  exponit, id est, »tua peritia illum occidit, et tu eris occasio mortis fratris, quem Christus ut redimeret crucifigi se permisit.« Potest perire qui iam donum redemptionis suscepit, uidelicet quia dono  abusus periit: cur non dicatur etiam Christus pro eis passus qui redimi noluerunt, qui si credidissent, utique redimerentur, sicut et illi redempti sunt qui crediderunt? Quod et Prosper contra uincentianos obiectione prima demonstrat dicens: Contra uulnus originalis peccati, quo in Adam omnium hominum corrupta et mortificata natura est, et unde concupiscentiarum morbus inoleuit, uerum et potens ac singulare remedium est mors Filii Dei Domini Iesu Christi, qui liber a mortis 245 debito, et solus absque peccato, pro peccatoribus et debitoribus mortis est mortuus. Quod ergo ad magnitudinem et potentiam pretii, et quod ad unam pertinet causam generis humani, sanguis Christi redemptio est totius mundi. Sed qui hoc seculum sine fide Christi,  et sine regenerationis sacramento pertranseunt, a redemptione alieni sunt.

Et quia una eademque fide saluate sunt turbe que precesserunt et que subsequuntur, constat licet sint sacramenta disparia, quia simili infidelitate et iniquitate pereuntium turbe que precesserunt et que subsequuntur intereunt. Sed et Apostolus demonstrat quia uno eodemque bono odore alii saluantur, alii pereunt, dicens: Christi bonus odor sumus Deo; in his qui saluantur, et in his qui pereunt. Et Ambrosius, exponens sermonem Apostoli de cena Dominica, in Epist. ad Corinthios prima, ita dicit de his qui ex ea salutem accipiunt. »Medicina enim spiritalis est, que cum reuerentia degustata purificat sibi deuotum. Memoria enim redemptionis nostre est,  ut Redemptoris memores maiora ab eo consequi mereamur.« Item de his qui ex ea uitio suo iudicium sibi accipiunt: »Futurum est, inquit, ut quemadmodum accedit unusquisque reddat causas in die Domini Iesu Christi - quia sine disciplina traditionis et conuersationis qui accedunt, rei sunt corporis et sanguinis Domini. Quid est autem reos esse, nisi penas dare mortis Domini? Occisus est enim etiam pro his qui beneficium eius in irritum ducunt.« Ecce pro his passus dicitur, qui non eius passione saluantur. Quod in Euangelio secundum Lucam apertissime demonstratur, cum dicitur: Et accepto pane, gratias egit et fregit, et dedit eis dicens: Hoc est corpus meum, quod pro uobis datur, hoc facite in meam commemorationem.  Similiter calicem postquam cenauit dicens. Hic est calix nouum testamentum in sanguine meo, qui pro uobis fundetur . Et ibi erat Iudas inter apostolos, licet quidam de precipuis doctoribus catholicis aliter dicat. Sed Ioannes Chrysostomus in homilia de proditione Iude, et sanctus Augustinus in expositione psalmi decimi, et Leo in homilia tertia de Passione Domini, eumdem proditorem ibi fuisse demonstrant. Et post premissa Euangelii uerba mox ibidem subsequitur: uerumtamen ecce manus tradentis me mecum est in mensa . De quo scriptum est: Et nemo periit, nisi filius perditionis: quem et presciebat se traditurum, sicut scriptum est: Ipse enim sciebat quis esset eum traditurus: propterea dixit: Non estis mundi omnes. Et hic ueraciter  scriptum est: Hoc est corpus meum, quod pro uobis datur. Et: Hic est calix nouum testamentum in sanguine meo, qui pro uobis fundetur. Hinc quisque contradictor respondeat, utrum pro illis solis, qui de manu illius illa sacra acceperant, uel qui ibi aderant, an et pro aliis, nobis scilicet, qui in eum credituri eramus. Scimus quia facile respondebit, et pro omnibus in eum credentibus, quia ibi scriptum est: Hoc facite in meam commemorationem . Ergo quia turbe, que precedebant et 246 que sequebantur, clamabant dicentes Osanna filio Dauid, sicut pro subsequentibus, ita et pro precedentibus, ut Petrus dicit, per gratiam Dei credimus saluari, quemadmodum et illi .

Ad alterum modo eum respondere non pigeat,  quando dixit: Hoc est corpus meum quod pro uobis datur; et: Hic est calix qui pro uobis fundetur, quia Iudam non excepit, utrum illum excipere audebit? Scimus quia Dominum mentitum fuisse, licet multa presumat, dicere non audebit. Et si Dominus a redemptione illum non excepit, sed ipse licet illam indignus susceperit, se alienum effecit, quid peccant doctores catholici dicentes: Pro omnibus Christus passus est, licet non omnes passionis eius mysterio redimantur, qui omnium suscepit naturam, et omnes uult saluos fieri, et neminem uult perire, ut Paulus et Petrus dicunt, licet non omnes saluentur? Et nos quid contrarium fidei catholice diximus, quando illorum et sensum et uerba ponentes scripsimus: Pro omnibus Christus passus est, licet non omnes  passionis eius mysterio redimantur: quia uero omnes passionis eius mysterio non redimuntur, non respicit ad magnitudinem pretii, sed ad infidelium partem; quia poculum humane salutis, quod confectum est de infirmitate nostra et uirtute diuina, habet quidem in se ut omnibus prosit, sed si non bibitur, non medetur? Quod spiritaliter biberunt et sancti in ueteri Testamento ac saluati sunt, testante Apostolo, Bibebant de spiritali : sicut et nunc bibunt deuoti in Testamento Nouo et salui fiunt. Biberunt increduli in Testamento ueteri, licet impari fidei deuotione cum sanctis, et damnati sunt, sicut et manducauerunt manna et mortui sunt. Quomodo manducauit et bibit Iudas, et non solum temporaliter, sed et eternaliter  naliter mortuus est. Et sicut Apostolus de quibusdam irreuerenter manducantibus et bibentibus dicit: Ideo multi in uobis inualidi, et egroti, et dormiunt multi . Quia uero de manna ex uerbis sancti Augustini supra ostendimus, de potu spiritali, unde Apostolus dixit: Et omnes eumdem potum spiritalem biberunt , uerbis sancti Ambrosii ex libro uide Sacramentis dicamus : »Cum sitiret populus Iudeorum, et murmuraret quod aquam inuenire non posset, iussit Deus Moysi ut tangeret petram de uirga. Tetigit petram, et petra undam maximam fudit, sicut Apostolus ait: Bibebant autem de consequenti petra, petra autem erat Christus. Non immobilis petra, que populum sequebatur: et tu bibe, ut te Christus sequatur.« Et sanctus Augustinus  in Exposito Euangelii Ioannis, paulo ante dixit: Nisi manducaueritis carnem filii hominis, et biberitis eius sanguinem, non habebitis uitam in uobis , et modo dicit: Caro non prodest quidquam , id est, si carnaliter uultis intelligere. Quocirca in ueteri Testamento spiritales spiritaliter intelligentes spiritalem potum biberunt, et a peccatis ac penis saluati sunt, donec uenit ille uerus Agnus qui tollit peccata mundi, in cuius figura, per immolationem agni Pasche ueteris, de Aegyptia seruitute redempti sunt. Cuius sanguine, sicut uerbis sanctorum Augustini 247 atque Ambrosii supra ostendimus, et primi homines redempti sunt, et omnibus incarnationis ac passionis eius mysterium credentibus celestis regni ianuam patefecit. Credere autem nolentibus,  et carnaliter intelligentibus atque uiuentibus, et in infidelitate atque iniquitate perseuerantibus, et spiritalis ille cibus ac potus, et ueri agni sanguis, in iudicium damnationis est: sicut et post passionem illius, non credentibus, uel in iudicium, ut Apostolus dicit, ad hoc sacrum mysterium suscipiendum conuenientibus, existere noscitur. Et sicut sanctus Gregorius de Sanctorum persecutoribus, quod et eque in reproba uita finientibus debet intelligi, in homilia trigesima octaua dicit: »Quia nec ad memoriam nostram uel in mortuorum numero ueniunt.« Ita et illi spiritales uiri in Testamento ueteri de reprobis illius temporis sensisse creduntur: quanto magis nos hoc sentire iste contradictor noster credere debuerat, qui Domini apostolorumque eius, ac catholicorum  magistrorum doctrina manifestissime reuelata, cognoscimus que illis in figura uelato mysterio, ut dicit Apostolus, contigerunt.



CAPUT XXXIII. Ab hinc sequitur qualiter docent sanctarum Scripturarum auctoritate catholici uiri generaliter Christum fuisse passum pro omnibus.

Claret ex his supra positis testimoniis, quia redemptio captiuitatis humane, Christus iehsu, omnibus ante incarnationem et passionem illius uentura erat, et quicunque credere uoluerunt, ac fidei congruis operibus uiuere studuerunt, per passionis eius mysterium redempti atque saluati sunt: qui autem credere noluerunt, neque fide dignis operibus uiuere  studuerunt, ipsi se, sicut in passione sua et post passionem suam fecerunt, faciunt, et facturi sunt, a redemptione proposita alienos fecerunt. Et sicut nunc ipsius passio illis non prodest, sed in iudicium erit, qui in infidelitate uel prauis operibus de isto seculo exeunt: sic et nec illis profuit, imo in iudicium illius passio exstitit, exstat, atque exstabit, qui per illam redimi poterant si uoluissent, sicut redempti sunt qui in illum uenturum crediderunt, et eius passione saluari meruerunt. Sic et sanctus Augustinus, ut premisimus, de his qui manna comederant dicit: Manducauerunt Moyses et Aaron, et ceteri sancti qui fuerunt in populo, manna et non sunt mortui, quia spiritaliter uisibilem cibum intellexerunt, spiritaliter esurierunt; alii manducauerunt  et permanserunt in infidelitate, ac mortui sunt, non solum morte corporali, uerum etiam morte spiritali. Sic et de baptismo quo baptizati sunt constat debere intelligi, et ex testimonio beati Petri ex 248 arca et diluuio supra ostendimus. Nunc quia manifestum est, nobis mendaciter fuisse calumniatos, quia dixerimus quod non diximus, pro illis impiis Dominum passum fuisse, qui a mundi exordio usque ad passionem Domini in sua impietate mortui, eterna damnatione puniti sunt, quasi illi redempti sint sanguinis ipsius effusione. Sed sic diximus omnibus paratam esse salutem, qui ante incarnationem illius fuerunt, sicut et his qui post passionem illius nati sunt, et nascituri sunt: tantum ut credant ea fide que per  dilectionem operatur, sicut crediderunt illi qui salui facti sunt, et qui nunc saluantur, quique saluandi sunt. Et sicut saluati sunt ab originali peccato a mundi exordio usque ad tempora date circumcisionis, uel post datam circumcisionem, de aliis nationibus qui Deo placuerunt, uel hostiarum oblationibus, uel certe sola fidei uirtute, suas suorumque animas Creatori commendantes. Sicut etiam ab originalis peccati uulnere, post tempora date circumcisionis, hi qui circumcidendi erant secundum legem, circumcisione purificati, et per fidem mediatoris tunc uenturi, nunc iam a fidelibus suscepti, saluati sunt. Et quia istorum capitulorum coniector testimonium apostolicum posuit, quo sicut nobis uidetur demonstrare uoluit, quia non pro omnibus  Christus passus sit, licet non omnes, sicut nos scripsimus, passionis eius mysterio redimantur, redempti ac redimendi sint, scribens Christus, inquit, semel oblatus est ad multorum exhaurienda peccata ; et domnus Prudentius ex Euangelio, et aliis Scripturis sanctis, ad hanc confirmandam assertionem plura ponit exempla, dicitque in supra memorata epistola capite tertio: »Ut credat et confiteatur, scilicet ordinandus, cum omnibus catholicis, sanguinem Domini nostri Iesu Christi pro omnibus hominibus ex toto mundo in eum credentibus fusum: non autem pro illis qui nunquam in eum crediderunt, nec hodieque credunt, nunquam nec credituri sunt, dicente ipso Domino, uenit enim  filius hominis non ministrari, sed ministrare, et dare animam suam redemptionem pro multis .« Sed et Gothescalcus in hanc uenit sententiam: relinquentes interim has nenias, potiusque blasphemias, quid Patres catholici senserint de mysterio Dominice passionis, utrum pro omnibus passus sit, licet passionis eius mysterio omnes non redimantur, an tantummodo pro his solis qui effusione ipsius sanguinis redimuntur atque saluantur, designatis singulorum nominibus, ac positis singillatim singulorum sententiis, demonstrare curemus.

Sanctus Dionysius Areopagites in libro de celesti Hierarchia capite decimo quinto: »De sensuali enim igne est dicere, in omnes et per omnes immiste  uenit, et precellit omnibus, et omnibus lucens cum sit, simul est et sicut occultus: ignotus ipse a se non in porro iacenti materie ostendens propriam operationem, innumerabilis et inuisibilis neque tenibilis, et omnes in quibus fit ad 249 suam operationem mutans, tradalis sui ipsius omnibus sibi approximantibus.« Item in libro de ecclesiastico Principatu : »Pro omnibus enim thearchica beatitudo, et si benignitate diuina procedit ad participantium eius diuinorum communionem, sed non foris secundum substantiam immobilis stationis et stabilitatis fit.«

Sanctus Cyprianus in libro de Oratione Dominica ita dicit: »Hoc iam per Isaiam prophetam fuerat ante predictum, cum plenus Spiritu sancto de Dei  dignatione ac pietate loqueretur: uerbum consummans et breuians in iustitia, quoniam sermonem breuiatum faciet Deus in toto orbe terre . Nam cum Dei sermo Dominus noster iehsu Christus omnibus uenerit, et colligens doctos pariter et indoctos, omni sexui atque etati precepta salutis ediderit, preceptorum suorum fecit grande compendium, ut in disciplina celesti discentium memoria non laboraret, sed quod esset simplicis fidei necessarium uelociter disceret.« Et item in eodem libro: »Qui docuit unitatem, sic orare unum pro omnibus uoluit, quomodo in uno omnes ipse portauit.«

Sanctus Hilarius in libro secundo de Fide dicit: »Humani generis causa Dei Filius natus ex uirgine est et Spiritu sancto, ipso sibi in hac operatione  famulante, et sua uidelicet Dei obumbrante uirtute, corporis sibi initia conseuit, et exordia carnis instituit, ut homo factus ex uirgine naturam in se carnis acciperet, perque huius admistionis societatem sanctificatum in eo uniuersi generis humani corpus existeret: ut quemadmodum omnes in se per id quod corporeum se esse uoluit conderentur, ita rursum in omnes ipse per id quod eius est inuisibile referretur.« Et in psalmo CXuIII: »Aufer, inquit, a me opprobrium et contemptum. Peccata opprobrio sunt digna, et idcirco peccatores exsurgent in opprobrium eternum. Quod autem peccata omnia opprobrio sint digna, in Euangeliis discamus, tum cum Dominus exprobrare illis ciuitatibus cepit, in quibus plures uirtutes eius  effecte essent, nec penituissent Corozain et Bethsaida. Quod ab illis ceptum, necesse est ut in omnes eiusdem criminis pares fiat, et tunc humano generi exprobret non penitenti, neque in uiam euangelicam pergenti, id quod psalmo continetur: Que utilitas in sanguine meo, dum descendo in corruptionem ? Exprobrat enim superbis atque maledictis, cur nichil in sacramento sanguinis sui atque mortis utilitatis esse existimarint, cum ille nostri causa et natus, et passus, et mortuns sit.« Item idem in psalmo LIX: »Idcirco tituli inscriptio pro his qui immutabuntur ascribitur glorie mortis eius qui pro omnibus mortuus est.« Et post aliquanta: »Ita iram misericordia consecuta est, dum damno terrenorum presentium ingens eternorum retributio repensatur.  Et hec quidem non magis ad Isrel, quam ad uniuersitatem humani generis aptata sunt, quia ex uno in omnes sententia mortis et uite labor exiit, cum dictum est, Maledicta terra in operibus tuis . Nunc autem per unum in 250 omnes uite iustificationis gratia abundauit, ut quorum terra maledicta est, horum nunc conformia Deo corpora sint, et que commota metu, et ignoratione turbata, et labore contristata est, et ipso illo letificantis uini compuncta potu, nunc suscepte significationis secura uirtute, future ire defugiat potestatem.« Item in psalmo LXI: »Posteaquam Dei spiritum, Dei uirtutem, Dei sapientiam, Dei Filium, et unigenitum Deum, ad remissionem peccati, condemnationemque peccati legis hominem natum esse cognouerit, qui  humanarum passionum sorte perfunctus, ad condemnanda in se celestium nequitiarum impia tentamenta sit mortuus, ut eternitatem omnibus, qui per habitantem in carne nostra peccati legem moriebamur, inueheret, tum hoc sacramento pietatis accepto, post ignorationis noctem in scientie lumine collocatus, ita dicit: Nonne Deo subdita erit anima mea?« Item in psalmo LXIu: »Habemus etiam et cibum paratum. Et quis hic cibus est? Ille scilicet, in quo ad Dei consortium preparamur, per communionem sancti corporis, in communionem deinceps sancti corporis collocandi. Id enim presens psalmus significat dicens: Parasti cibum illorum, quoniam ita est preparatio tua: quia cibo illo quamuis in presens saluemur, tamen in posterum preparamur.« Item  in LXuII: »Et primum quidem non alienum a Dei misericordia et bonitate uideri potest, ut uitam omnibus in se ipso restitueret ex mortuis.« Item in psalmo LXuIII: »Hec sanctorum exspectatio fuit, ut omnis caro redimeretur in Christo, ut in eo eterne resurrectionis primitie existerent.« Et item in eodem: »Hoc enim in multitudine misericordie beneplacitum est tempus, cum in se uniuersorum hominum uitam Deus miserans, ut miserator Deus uitam esset largiturus ex mortuis.« Item in eodem: »Cum ergo accepisset iehsu acetum dixit: Consummatum est . uenerat ad oues perditas domus Isrel, et exspectans consolantem commerentemque non habuit: non quod consolatione eguit  uolens pati atque mori, sed qui secum super totius populi impietate mereret, et qui seipsum ipsa merentis secum salute consolaretur, ut omnibus tanto scelere perfunctis, solatium in his saltem qui salui fierent acciperet, secundum illud, Et in seruis suis consolabitur .« Item in psalmo CXXIX: »Quia apud te propitiatio est. Est enim unigenitus Dei Filius Deus uerbum redemptio nostra, pax nostra, in cuius sanguine reconciliati Deo sumus. Hic est qui uenit tollere peccata mundi, qui cruci chirographum legis affigens, edictum damnationis ueteris deleuit.« Et post aliquanta: »Quia misericors est, quia copiosa apud eum redemptio est, quia redimet ab iniquitatibus suis uniuersos.« Item in psalmo CXXXu: »Redemit nos per sanguinem suum,  per passionem suam, per resurrectionem suam: hec magna uite nostre pretia sunt. Magno enim, ait Apostolus, pretio redempti estis , et redempti ab inimicis, a diabolo, ab angelis eius, a filio perditionis, a principibus eris, a mundi potestatibus, ab inimica morte: et redemit escam dando omni carni. Qui dat escam omni carni, id est, que redempta 251 est, dat escam incorruptam et eternam panis uiui, panis celestis. Et in his singulis, quod redempti sumus, quod omnis redemptorum caro escam accipit, ea causa est, quoniam in seculum misericordia eius. Quod celum, quod terra, quod cetera sunt, et ipsum illud quod sumus qui non fuimus, quod erimus quod non sumus, causam aliam non habet, nisi misericordie Dei, qui ad consortium  bonorum suorum nasci nos uoluit ille qui bonus est Dominus noster iehsu Christus.«

Et sanctus Athanasius ad Epictetum: »Propterea quia natura Deus manens uerbum est impassibile, et ipse quidem incorporalis erat in corpore passibili, corpus autem habebat in se uerbum impassibile, destruens infirmitates ipsius corporis. Faciebat autem hoc et fiebat, ita ut nostra ipse suscipiens et offerens in sacrificium destrueret, et suis nos iam operiens, faceret Apostolum dicere, Oportet corruptibile hoc induere incorruptionem, et mortale hoc induere immortalitatem . Absit autem, ut figurate ista facta sint, sicut quidam iterum arbitrantur; sed uere homine facto Saluatore, totius hominis facta est salus.« Et item: »Si propter quod est et dicitur in  Scripturis ex Maria esse et humanum corpus Saluatoris, putant pro Trinitate quaternitatem dici, quod facta adiectione propter corpus, multum errant facturam cequantes factori, et suspicantur posse deitatem aliquid adiectionis accipere, et ignorarunt, quia non propter adiectionem deitatis uerbum caro factum est, sed ut caro resurgat: neque ut melioraretur uerbum processit ex Maria, sed ut humanum genus liberaret.«

Gregorius Nazianzenus in libro Apologie dicit: »Propterea namque Deus corpori anima mediante commistus est, ut coniungeret separata, atque in concordiam et pacem discordantia reuocaret, in unum se et per se reuocans omnia. Ab uno patre  generis nostri prius proditam animam suscepit, propter inobedientem anime carnem, propter malam obedientiam, pro qua et simul condemnata est, ut sicut in carne et anima fuerat condemnatio, ita et in carne et anima fieret salus. Christus ergo pro Adam, pro eo qui factus est sub peccato, ille qui erat sine peccato introducitur, pro uetere nouus, ut huius passione uoluntaria ille qui inuitus passus fuerat curaretur: quo scilicet et pro singulis nobis hoc quod supra nos est redderetur.« Item in sermone de Natale Domini: »Hec est ista solemnitas, hec est diei huius magna et gloriosa festiuitas. Aduentum Domini factum ad homines celebramus, ut nos ad Deum proficiscamur, imo ut reuertamur ad Deum. Sic enim rectius dicitur, ut uetere homine  deposito, nouo induamur, et sicut in Adam omnes mortui sumus, ita in Christo cruci affigamur, et consepeliamur ei in morte, ut cum ipso etiam resurgamus ad uitam . Necesse est enim nos perpeti utilem hanc et necessariam uicissitudinem, ut sicut ex bonis 252 ad tristia deuoluti sumus, ita ex tristibus ad meliora reparemur. Ubi enim abundauit peccatum, superabundauit gratia , ut quos gustus ligni uetitus condemnauit, Christi crux gratia largiore iustificet.« Et item in eodem: »Sed quid aiunt nobis in hoc loco calumniosi isti, qui nobis uelut seuerissimi quidam discussores diuinitatis procedunt, accusantes ea que omni ueneratione digna sunt et honore? tenebrosi etiam in luce, imperiti erga sapientiam, pro quibus Christus gratis  mortuus est, creature ingrate aduersus Creatorem suum, figmenta diaboli, exprobrantes Deo beneficia sua. Propterea minor est, quia propter te humilis est?« Item in sermone de Epiphania: »Nam quoniam inimicus noster artem suam sophisticam uinci non posse presumpserat, sicut ipse nos spe deceperat Deitatis promisse dicens: Eritis sicut dii , ita nunc ipse carnis obiectione decipitur, et uelut hamo esca adoperto, natura Adam carneum cupit uorare, Deum intrinsecus inuenit adopertum: et ita nouus hic Adam ueterem reparat, et condemnatio prioris absoluitur; dum caro pro carne restituitur, et pro morte mors redditur, imo dum per mortem ipse auctor mortis punitur.« Et item in eodem: »Nec confundit te Iesu misericordia, qui  infirmitates nostras accepit, et egritudines nostras portauit , qui non uenit uocare iustos sed peccatores in penitentiam , qui magis misericordiam uult quam sacrificium , qui septuagies septies penitenti uult peccata laxari .« Item in sermone intercessionis pro quodam ad imperatorem: »Ipsum tibi adhibeo Christum, qui semetipsum exinaniuit, ut nobis hominibus loqueretur: ipsius impassibilis tibi adhibeo passiones, offero tibi ad intercessionem crucem eius et clauos, quibus sacrosancte confixe sunt manus, sanguinem quem pro totius mundi salute profudit, sepulturam, resurrectionem, atque ascensionem eius ad celos. Adhibeo tibi istud altare, ad quod communiter  omnes accedimus, in quo typum salutis nostre hoc ipsomet ore, quo nunc te deprecor, celebramus. Mecum adhibeo ad mitigandum te etiam sacrosancta illa mysteria per que uirtutibus celestibus sociamur.«

Et Sanctus Basilius Cappadocus in sermone de psalmo LIX: »Finis autem dicitur, quod in fine seculi in consummatione eius aptatur: propter quod et pro his qui immutabuntur scribi dicitur psalmus, quod est, ut omnia simul dicam, de uniuerso genere humano intelligendum. In omnes etenim debet psalmi intelligentia peruenire.« Et post aliquanta: »Deus ergo, inquit, abiecisti nos . Quos? Qui longe nos fecimus ab eo. Interuentu ergo peccatorum, et mediis inter nos et Deum intercedentibus  iniquitatibus, abiecisse nos dicitur Deus. Ait enim et alius propheta: Quia inter uos et Deum peccata separant .« Et post pauca: »Moyses quidem Isreliticos postes sanguine agni obsignauerat : tu uero dedisti nobis signum, ipsum sanguinem ueri Agni immaculati, qui oblatus est uictima pro totius mundi salute.«

253 Beatus quoque Ambrosius in psalmo CXuIII, ubi dicit, Misericordia Domini plena est terra, »Quomodo, inquiens, plena est terra misericordia Domini, nisi per passionem Domini nostri Iesu Christi, quam futuram preuidens, quasi promissam propheta concelebrat? Plena est ergo terra misericordia Domini, quia omnibus data est remissio peccatorum. Super omnes sol oriri iubetur, et hic quidem sol quotidie  super omnes oritur : mysticus autem sol ille iustitie omnibus ortus est, omnibus uenit, omnibus passus est, et omnibus resurrexit. Ideo autem passus est, ut tolleret peccatum mundi, Si quis autem non credit in Christum, generali beneficio ipse se fraudauit. Sed quod solis est, prerogatiuam suam seruat: quod imprudentis est, communis a se gratiam lucis excludit. Super omnes pluuia est.« Item ubi dicit, Principium uerborum tuorum ueritas : »Credo unum Deum esse, non plures deos. Cum autem ceperis legere, Dominum Iesum Dei Filium in carne uenisse propter totius mundi redemptionem, distingue sapienter unum Deum Patrem esse, ex quo omnia et nos in illo, et unum Dominum Iesum, per quem omnia  et nos per ipsum.« Item ubi exponit Iniquitatem odio habui : »Qui quotidie aduocatus pro nobis est apud Patrem, ut pro quibus in diebus carnis sue misericordi est compassus affectu, pro his operetur remissionem quotidie peccatorum. Que est enim spes alia generi humano, nisi ut omnium uiuentium delicta donentur?« Item ubi exponit Misericordie tue multe, Domine : »Et si longe est, inquit, a peccatoribus salus , tamen nemo desperet, quia multe sunt misericordie Domini, quia qui suo peccato pereunt, misericordia Domini liberantur. Miserebor, inquit, cuius misertus ero . Palam apparuit non querentibus, uocauit refugientes, congregauit  ignaros, pro omnibus se obtulit passioni. Non ergo multum misericors? Misericordia enim hominis in proximum suum, misericordia Domini in omnem carnem, ut omnis caro ad Deum ascenderet illa Domini miseratione donata. Denique qui Susannam absoluit tacentem, se obtulit morti: in illa causa ut nemo desperaret, in hac ut redimende uniuersitatis sacrificium non negaret.« Et item: »Quis est autem qui se longe facit a Domino, nisi qui non requirit iustitias eius? Qui uero iustitias exquirit, prope est, adheret Deo. Et ideo iustitias Dei querentibus dicit Apostolus: uos qui eratis longe, facti estis prope in sanguine Christi . Sanguis Christi iustitia est. Denique ipse ait ad Ioannem: Sine nos implere omnem iustitiam .«  Item ubi exponit, Retribue seruo tuo : »Responde, inquit et Christus, Ecce bona est proxima mea . Quoniam cognouerat Ecclesia mysterium, et pro totius mundi redemptione crucifixum Dominum Iesum predicabat, meretur audire: Ecce bona es, quia Dominus iehsu mundum uenit saluare, non perdere. Ideoque immemor est iniurie, memor gratie.« Item ubi exponit, Aufer a me opprobrium et contemptum . »Aduersum me, inquit, 254 detractabant. Ego eorum redemptor adueneram, ego ueneram ut omnium peccata mundarem; ut recuperarem amissos, restituerem paradiso sancti Iacob hereditatem, et illi aduersum me detractabant .« Item ubi exponit, Miserere mei secundum eloquium tuum: »Iustitia,  inquit, que est crucis, nisi quod ascendens illud patibulum Dominus noster iehsu Christus peccatorum nostrorum chirographum crucifixit , et totius orbis peccatum suo cruore mundauit?« Et item: »Mala Eue successio totum hominem deuorauit, preclara Christi hereditas totum hominem liberauit. Non ad unum quidem, non ad paucos, sed ad omnes testamentum suum scripsit iehsu. Omnes scripti heredes sumus, non pro portione, sed pro uniuersitate. Communis est enim omnium hereditas uniuersorum, et soliditas singulorum. Nouum Testamentum singuli adeunt, et omnes possident, nec minuitur heredi quidquid a coheredibus uindicatur. Manet emolumentum integrum, et eo magis singulis crescit, quo pluribus fuerit acquisitum. Hereditas  Christi est resurrectio. Hanc quisquam damnum suum duxerit, que in uno communis gratie nomen inuenit? Christus enim resurgens omnibus resurrexit, quoniam per hominem resurrectio mortuorum. Omnium igitur potest singulorum esse dispendium, quod est totius corporis et humani generis reformatio?« Item cum tractaret de littera Hebrea decima quinta, ait: »uerum quia passio Saluatoris omnes redemit, non absurdum est intelligere ita hos mouisse capita sua, sicut prophetabat princeps ille Synagoge, Expedit unum hominem mori pro populo .« Item cum tractaret, Adolescentulus sum ego et contemptus , ait: »Rex ille durus indignatur, et irascitur diabolus, eo quod canerent  iuuencule, quia duritie filius paucos decepit; Christus totum mundum redemit.« Item cum tractaret, Tribulatio et angustie inuenerunt me : »Noli iterum peccare, ait, post baptismum. Omnibus in commune simul mortuus est Christus, et singulis semel moritur, non frequenter.« Item: »Calix Domini remissio peccatorum est, quo sanguis effundetur qui totius redemit peccata mundi.« Item in tractatu epistole ad Romanos : »In hoc enim Christus et uixit, et mortuus est, et resurrexit, ut et uiuorum dominetur, et mortuorum. Per Christum Dominum facta est creatura, que pro peccato alienata est, ab auctore facta captiua. Quam Deus Pater, ne opus eius periret, misso Filio de celis ad terras, docuit quid faciendo manus piratarum  effugeret. Propter quod et occidi se passus est ab inimicis, ut descendens ad inferos, quia innocens erat occisus, reum faceret peccatum, ut quos tenebat apud inferos amitteret. Quoniam ergo uiuis ostendit uiam salutis, ac se obtulit pro eis, mortuos uero liberauit de inferno, tam uiuorum quam mortuorum dominatur. Ex perditis enim iterum reformauit sibi illos in seruos.« Et item : »Qui enim in hoc seruit Christo, placet Deo, quoniam Christus nos redemit. Ideo, ait, qui in hoc seruit Christo, quare? 255 Quia ipse misit Christum ut redimeret genus humanum.« Item in epistola ad Corinthios : »uerbum enim crucis pereuntibus quidem stultitia est . Manifestum est quia quibus crux Christi stultitia est, in perditione  sunt; inferne enim morti non sunt erepti. His autem qui salui fiunt uirtus Dei est . Non est obscurum, quia his qui credunt Dei uirtus est. Credunt enim, non infirmitatem esse crucem Christi, sed uirtutem: intelligentes mortem uictam in cruce, cuius signum qui habent salui sunt, qui ab illa teneri non possunt.  Non estis uestri, empti enim estis pretio . Manifestum est quia qui emptus est, non est sui arbitrii, sed eius a quo emptus est, ut non suam, sed illius faciat uoluntatem: et quia charo empti sumus, propensius Deo seruire debemus, ne offensus a qua nos redemit morti nos reddat. Quam enim carissimo pretio nos emit, ut sanguinem suum daret pro nobis?« Et item : »Omnis autem qui in agone contendit,  ab omnibus se abstinet , ab his omnibus, que uitanda eadem tradit disciplina, cum sciant unum coronandum: quanto magis obseruandum nobis est, qui omnibus promissa est?« Et item : »Non potestis mense Domini communicare et mense demoniorum. Idcirco enim Christus crucifixus est, quia dissoluit opera diaboli? Qui ergo facit opera diaboli, Christo repugnat.« Et item  »Reus erit corporis et sanguinis Domini . Quid est autem reos esse, nisi penas dare mortis Domini? Occisus est enim etiam pro his qui beneficium eius in irritum ducunt.« Et iterum : »Charitas enim Christi urget nos, hoc iudicantes, quod si unus pro  omnibus mortuus est , quoniam Christus diligens genus humanum, ut eos redimeret morti se dedit.« Et item : »Ergo omnes mertui sunt, et pro omnibus mortuus est. Quia omnes necesse est mori causa Ade, pro omnibus mortuus est Christus, ut eos a secunda morte liberaret. Ideoque qui uiuunt in corpore, scientes Christum mortuum esse pro se, sint ei subditi profitentes hunc Dominum. Quibus enim prodest mors eius, testimonium perhibet resurrectionis.« Et item epistola ad Ephesios , ueritatem autem facientes, in caritate augeamus in ipsum omnia qui est caput Christus , »Hanc dicit esse ueritatem, ut amorem Christi respicientes, quo dilexit nos, et tradidit se pro nobis, omnes subiiciamur  ei, scientes quia omnium auctor est uite, ut quasi capiti membra subdantur, ut si alii, errore uel maliuolentia, non fatentur omnium caput haberi Christum, quia ab ipso facta sunt uoluntate Patris: nos tamen qui catholice fidei adheremus, hoc omni deuotione et cura agere debemus, ut huic fidei nos damnum, sed lucrum afferamus, persistentes in hac asseueratione, ut comprimantur praue mentis colloquia aduersus ueritatem armata.« Item in epistola ad Timotheum , Qui dedit semetipsum redemptionem pro omnibus . »Quoniam homo iam reconciliatus Deo obnoxius erat morti inferne, ne ad eum cui reconciliatus fuerat posset ascendere, Saluator ut arbitrium suum ad effectum perduceret, mori se passus est contra  ius, ut descendens ad 256 inferos, mortem de impietate quam in eo gesserat damnaret, auferens eis quos tenebat: ut de cetero quisque signum eius haberet, ab ea teneri non posset. Cuius rei testimonium tempore quo resurrexit ostendit. Destructio enim mortis resurrectio mortuorum est.« Item idem sanctus Augustinus in libro de Spiritu sancto , exponens sententiam libri Iudicum de Gedeon : »Cum audisset Gedeon, quod deficientibus licet populorum millibus in uno uiro Dominus plebem suam ab hostibus liberaret, obtulit hedum caprarum, cuius carnem, secundum precepta angeli, et azyma supra petram posuit, et ea iure perfudit. Que simul ut uirge cacumine quam gerebat angelus Dei contigit, de petra ignis erupit,  atque ita sacrificium quod offerebatur absumptum est. Quo indicio declaratum uidetur quod petra illa typum habuerit corporis Christi, quia scriptum est, Bibebant de consequenti eos petra, petra autem erat Christus . Quod utique non ad diuinitatem eius, sed ad carnem relatum est, que sitientia corda populorum perenni riuo sui sanguinis inundauit. Iam tunc igitur in mysterio declaratum est, quia Dominus iehsu in carne sua totius mundi peccata crucifixus aboleret, nec solum delicta factorum, sed etiam cupiditates animorum. Caro enim hedi ad culpam facti refertur, ius ad illecebras cupiditatum, sicut scriptum est, Quia concupiuit populus cupiditatem pessimam, et dixerunt: Quis nos  cibabit carne ? Quod igitur extendit angelus uirgam, et tetigit petram de qua ignis exiuit, ostendit quod caro Domini, Spiritu repleta diuino, peccata omnia humane conditionis exureret. Unde et Dominus ait: Ignem ueni mittere in terram .« Et item : »Sicut ipse dixisti, Domine, sequentibus te, serpentes et scorpiones possim calcare uestigio . Redemisti mundum, redime unius animam peccatoris. Hec est specialis tua prerogatiua pietatis, qua totum mundum in singulis redemisti.« Et in libro Apologie Dauid: »Non liquet quod etiam sanctum Dauid, fide nobilem, prestantissimum mansuetudine, manu fortem probare uoluerit, quemadmodum uitium tegeret, lapsum emendaret, ut non doceret quemadmodum  possimus admissum operire peccatum. Nisi forte uilis causa alicui uidetur, ut propter nostram correctionem tantus erraret propheta, cum propter omnium redemptionem infirmitates nostras Christus susceperit, qui peccatum pro nobis factus est, cum peccatum non cognouerit. Nec uerisimile creditur, quod Dauid propter posteritatis profectum unius lapsus opprobrium inciderit, cum ipse Dominus pro nobis sit factus opprobrium, sicut ipse ait, Ego autem sum uermis et non homo, opprobrium hominum et abiectio plebis . Et alibi: Opprobria exprobrantium ceciderunt super me .« Et item: »In figura ereus serpens tanquam confixus est cruci, quia uerus crucifigendus generi annuntiabatur humano, qui serpentis diaboli uenena uacuaret,  in figura maledictus, in ueritate autem qui totius mundi maledicta deleret.« Et item: »Conuenienter 257 etiam illud adiecit quia non pepercit. Non enim pepercit sibi Christus, ut omnibus subueniret.« Et item in libro de Ioseph : »Eme igitur tibi Christum, non eo quod pauci habent, sed eo quod omnes habent. Omnes habent per naturam, pauci offerunt per timorem. Suum est quod a te Christus reposcit. Ipse uitam omnibus dedit, ipse pro omnibus mortem suam obtulit. Solue pro auctore quod soluturus es lege.« Et in libro de Patriarchis : »Ex germine, fili mi, ascendisti, eo quod tanquam frutex terre in aluo uirginis germinauit, et ut flos boni odoris, ad redemptionem mundi totius maternis uisceribus in splendore noue lucis emissus ascenderit.«  Et item : »Lauabit in uino, inquit, stolam suam . Bona stola est caro Christi, que omnium peccata operuit, omnium delicta suscepit, omnium errores texit. Bona stola que uniuersos induit ueste iucunditatis.« Et item : »Primogenitus tauri decus eius, habens cornua unicornui, in quibus gentes uentilabit. Et bene taurus, quasi hostia pro delictis, et totius mundi uictima, ut pacificaret omnia.« Et item in libro primo de Penitentia : »Etenim Pascha nostrum immolatus est Christus , hoc est, passio Domini omnibus prefuit, et peccatoribus donauit redemptionem, quos flagitii penituit admissi.« Et item in libro secundo : »Etenim quotiescunque  sanguinem Domini sumimus, mortem Domini annuntiamus. Sicut ergo semel pro omnibus immolatus est, ita quotiescunque peccata donantur, corporis eius sacramentum sumimus, ut per sanguinem eius fiat peccatorum remissio.« Et item: »Qui lapsu alieno gaudet, diaboli gaudet uictoria, et ideo dolere magis debemus, cum audimus perisse hominem, pro quo Christus mortuus est.« Et in libro primo de excessu fratris: »Propterea enim pro omnibus secundum carnem Christus mortuus est, ut nos non solis nobis uiuere disceremus.« Et item: in libro secundo: »uenit enim, ut legimus, Christus saluum facere quod perierat . Sed ut non solum uiuorum, sed etiam mortuorum dominetur. Lapsus sum in Adam, de paradiso eiectus sum in  Adam, mortuus sum in Adam, quem reuocat, nisi me in Adam inuenerit? ut sicut in illo culpe obnoxium, morti debitum, ita in Christo iustificatum.« Et item: »Unius morte mundus redemptus est. Potuit enim Christus noster non mori, si uoluisset. Sed neque refugiendam mortem quasi ignauem putauit, neque melius nos quam moriendo seruasset. Itaque mors eius uita est omnium: sicut per hominem mors, ita et per hominem resurrectio mortuorum. Ergo resurrexit homo, quoniam homo mortuus est: resuscitatus homo, sed resuscitans Deus. Tunc secundum carnem homo, nunc per omnia Deus. Nunc enim secundum carnem iam non nouimus Christum, sed carnis gratiam tenemus, ut ipsum primitias quiescentium, ipsum primogenitum ex mortuis nouerimus.  Primitie utique eiusdem sunt generis atque nature, cuius et reliqui fructus, quorum prolixiore prouentu primitiua Deo munera deferuntur. Sacrum munus pro omnibus, et quasi 258 reparate quedam libamina nature. Primitie ergo quiescentium Christus, sed utrum suorum quiescentium, qui quasi mortis exsontes dulci quodam sopore teneantur, an omnium mortuorum? Sed sicut in Adam omnes moriuntur, ita in Christo omnes uiuificantur. Itaque sicut primitie mortis in Adam, ita etiam primitie resurrectionis in Christo. Omnes resurgunt, sed nemo desperet, neque iustus doleat commune consortium resurgendi, cum precipuum fructum uirtutis exspectet. Omnes quidem resurgunt, sed unusquisque, ut ait Apostolus, in suo ordine . Communis est diuine fructus clementie,  sed distinctus ordo meritorum. Dies omnibus lucet, sol omnes populos fouet, et pluuia possessiones. Omnes resurgimus, sed in utroque uel uiuendi uel reuiuiscendi gratia dispar, diuersa conditio. In momento enim oculi, in nouissima tuba, et mortui resurgent incorrupti, et nos immutabimur . Quin etiam in ipsa morte quiescunt alii, uiuunt alii. Bona quies, sed uita melior. Denique Paulus ad uitam excitat quiescentem dicens: Surge, qui dormis, et exsurge a mortuis, et illuminabit te Christus . Ergo hic excitatur ut uiuat, ut similis Pauli sit, ut possit dicere: Quia nos qui uiuimus non preueniemus eos qui dormierunt . Non enim communem hunc uiuendi loquitur usum, spirandique  commercium, sed meritum resurgendi. Nam cum dixisset: Et mortui qui in Christo sunt resurgent primi, subiecit, Deinde et nos qui uiuimus simul cum illis rapiemur in nubibus obuiam Christo in era . Utique mortuus est Paulus, et passione uenerabili uitam corporis cum immortali gloria commutauit. Non fefellit ergo, qui se uiuentem scripsit in nubibus obuiam Christo esse rapiendum,« et reliqua. Item in eodem: »Aduertimus quam graue sit sacrilegium resurrectionem non credere. Si enim non resurgimus, ergo Christus gratis mortuus est, ergo Christus non resurrexit. Si enim nobis non resurrexit, utique non resurrexit qui sibi cur resurgeret non habebat. Resurrexit in eo mundus, resurrexit in eo celum, resurrexit in eo terra:  erit enim celum nouum, et terra noua. Sibi autem ubi erat necessaria resurrectio, quem mortis uincula non tenebant? Nam et si secundum hominem mortuus, in ipsis tamen erat liber infernis. uis scire quam liber? Factus sum sicut homo sine adiutorio inter mortuos liber .« Et post aliquanta: »Sed non solum singulorum, uerum etiam uniuersitatis ista mysteria sunt. Aduerte enim iuxta typum legis ordinem gratie. Cum tuba prima cecinerit, Orientales congregat, quasi precipuos et electos. Cum secunda, supparis meriti qui secundum Libanum siti dereliquerunt ludibria nationum. Cum tertia, eos qui tanquam in mari exagitati istius freto mundi, seculi huius fluctibus uacillauerunt. Cum quarta, illos qui dura mentium nequaquam satis  potuerint eloquii spiritalis mollire precepto. Ideo secundum Boream uocati sunt. Boreas enim secundum Salomonem durus est uentus. Itaque licet in momento resuscitentur omnes, omnes tamen meritorum ordine 259 suscitantur. Et ideo primi resurgunt, qui maturi deuotionis occursu, et quodam antelucane fidei exortu prodeuntes, Solis eterni radios receperunt. Quod uel de patriarchis iuxta ueteris seriem Testamenti, uel de apostolis iuxta Euangelium iure memorauerim. Secundi autem, qui ritum gentium relinquentes, ab errore sacrilego transierunt in Ecclesie disciplinam. Et ideo illi primi ex patribus, isti secundi ex gentibus. Ab illis enim lux fidei cepit, in istis usque ad mundi occasum suscepta durabit. Tertii suscitantur, qui ab Austro et ab Aquilone  sunt. His quatuor terra distinguitur, his quatuor annus includitur, his quatuor mundus impletur, his quatuor Ecclesia congregatur. Omnes enim, qui sacrosancte Ecclesie copulati diuini nominis appellatione censentur, prerogatiuam resurrectionis et delectationis eterne gratiam consequentur, quoniam uenient ab Oriente et Occidente, et ab Aquilone et delectationis eterne gratiam consequentur, quoniam uenient ab Oriente et Occidente, et ab Aquilone et Austro, et recumbent in regno Dei. Non enim exigua mundum suum Christus luce complectitur, quandoquidem a summo celo egressio eius, et occursus eius usque ad summum eius, nec est qui se abscondat a calore eius . Omnes enim benignus illustrat, nec refutare leuem, sed emendare uult: nec excludere durum Ecclesia,  sed mollire desiderat. Et ideo eos in Canticis canticorum Ecclesia, in Euangelio Christus inuitat dicens: uenite ad me, omnes qui laboratis et onerati estis, et ego uos reficiam. Tollite iugum meum super uos, et discite a me quia mitis sum et humilis corde .« Et item in sermone Apostoli: Christus nos redemit de maledicto legis : »Sanguine, inquit, pretioso redempti estis, non agni utique, sed eius qui mansuetudine et humili tate tanquam agnus aduenit, et totum mundum una sui corporis hostia liberauit, sicut ipse ait: Sicut agnus ductus sum ad immolandum. Unde et Ioannes ait: Ecce agnus Dei, ecce qui tollit peccata mundi . Et in libro de Incarnatione Domini : Didicistis igitur, quia sacrificium  Deo nostro obtulit. Nam que erat causa incarnationis, nisi ut caro que peccauerat per se redimeretur? Quod peccauerat igitur hoc redemptum est. Non est ergo immolata diuinitas uerbi, quia non peccauerat diuinitas uerbi.« Et item : »Illud ergo pro nobis suscepit, quod in nobis amplius periclitabatur. Quid autem prodest mihi, si totum me non redemit? Sed totum me redemit, qui ait: Mihi indignamini quia totum hominem sanum feci in Sabbato ? Totum redemit, quia in uirum perfectum fidelis non ex parte sed totus resurgit.« Sunt hinc et quamplura testimonia in libris istius doctoris, in libro scilicet de Abraham et de Fuga seculi, de Isaac et Anima, de Iacob et uita beata, de Bono mortis, et aliis eius operibus, que hic, ne lectori  increscerent, quoniam illa in suis locis preualet inuenire, distulimus causa compendii ponere.

Sanctus uero Ioannes Chrysostomus in tractatu Epistole ad Hebreos ita dicit: »Deinde ostendit, inquiens, quoniam gloria 260 et honor crux est, sicut ipse eam semper uocat dicens: Ut glorificetur filius hominis . Si ille ea que pro seruis passus est gloriam uocat, multo amplius tu que pro Domino pateris. uides crucis fructus quantus sit. Timeo ergo hanc rem? Triste quidem tibi uidetur, sed decem millia generat bona. Ostendit etiam ex hoc tentationis utilitatem, ita dicens, qualiter gratia Dei pro omnibus gustauerit mortem. Qualiter, inquit, gratia Dei? Et ille quidem propter Dei gratiam que nobis data est hec passus est. Qui  proprio, inquit, Filio non pepercit, sed pro nobis omnibus tradidit illum . Cuius rei gratia? non enim debebantur hec nobis, sed gratia hoc fecit. Et iterum dixit: Multo magis gratia Dei, et donum unius hominis Iesu Christi in multos abundauit ; qualiter gratia Dei pro omnibus gustauerit mortem: non pro fidelibus tantum, sed pro mundo uniuerso. Et ipse quidem pro omnibus mortuus est. Quid autem si non omnes credunt? ille quod suum erat impleuit. Et proprie dixit: Pro omnibus gustauit mortem. Non dixit: Ut moriatur; reuera enim sicuti qui gustat, sic breue interuallum in illa faciens confestim surrexit.« Et item: »Quem constituit heredem omnium: hic carnem significat.  Sicut etiam in secundo psalmo dicitur: Pete a me, inquit, dabo tibi gentes hereditatem tuam. Non iam portio Domini tantum Iacob, et pars eius Isrel, sed omnes protinus nationes, hoc est, Filium Dominum constituit uniuersorum. Sed etiam et in Actibus Petrus loquitur, dicens: Et Dominum eum, et Christum fecit Deus .« Et item: »Quoniam itaque talem habemus pontificem, imitemur eum, eius uestigia consequamur. Non est aliud sacrificium: unum nos purgauit, post istud ignis et gehenna.« Et item: »Mediator igitur factus est noster et Patris, et persuasit illi. Et quid igitur, quomodo mediator factus est? Sermones detulit et attulit nobis a Patre per transuectores. Addit etiam mortem. In offensione quippe eramus, mori nos opportebat; mortuus est  pro nobis, et fecit nos dignos testamenti. Hoc modo firmum factum est testamentum. Annon dignos iam factos? In ipso quidem initio utpote Pater in filios testatus est. Sed quia indigni facti sumus, non iam testamento nobis opus erat, sed pena. Quid igitur gloriaris, inquit, in lege? In tantum peccatum quippe nos constituit, ut saluari non possemus aliquando, nisi Dominus pro nobis moreretur; nequaquam ualeret lex, siquidem est infirma. Et non tantum ex communi consuetudine hoc confirmat, sed etiam ex his que in ueteri Testamento contingebant maxime eos introducit. Nullus fuit qui non mortuus est illic. Quomodo ergo firmum est testamentum? Per eumdem ipsum modum, inquit. Quomodo enim illic sanguis, sic etiam hic sanguis. Si autem non erat  hic Christi sanguis, non mireris; typus enim erat. Unde, dixit, neque primum sine sanguine dedicatum est. Quid est, dedicatum est? Firmum factum est, roboratum est. Quod autem dixit, unde, tale est quale si diceret, 261 Propterea oportebat testamenti solemnitatem compleri etiam per mortem. Nunc autem, inquit, semel in consummatione seculorum ad destructionem peccati per sacrificium suum manifestatus est. Et quemadmodum statutum est hominibus semel mori, post hoc autem iudicium. Deinde dicit: Et semel mortuus, quia qua morte redemptio facta est, institutum est, inquit, mori hominibus. Hac ergo semel mortuus est pro omnibus. Quid ergo? Iam non morimur morte illa? Morimur quidem, sed non manemus in illa, quod et iam neque mori est. Mortis enim tyrannis  et mors reuera illa est, quod nunquam permittitur mortuos ad uitam reuerti. Quando uero post mortem uiuendum erit, et uita meliori, non est mors illa, sed dormitio. Quoniam ergo omnes retentura erat mors, propterea mortuus est ut nos liberaret. Sic et Christus, inquit, semel oblatus est. A quo oblatus est? Manifestum quod a semetipso. Hic neque sacerdotem eum dicit solum, sed et uictimam et sacrificium per se oblatum. Semel, inquit, oblatus est ad multorum auferenda peccata. Quare multorum, et non omnium? Quia non omnes crediderunt. Pro omnibus quidem mortuus, hoc est, quantum in ipso est: eius momenti est illa mors, cuius momenti est omnium perditio; non autem omnium peccata abstulit,  propter quod noluerunt. Quid autem est Peccata abstulit? Sicut enim in oblatione sursum offerimus peccata, et dicimus, Siue uolentes, siue nolentes, peccauimus, indulge; hoc est, mentionem eorum facimus primum, et tunc remissionem petimus: sic autem et hic manifestum est. Et ubi hoc fecit Christus? Audi eum dicentem: Et pro illis sanctifico memetipsum . Ecce obtulit peccata, sumpsit ea ab hominibus, et obtulit ea sursum Patri, non ut aliquid decernat aduersus eos, sed ut ea dimittat. In secundo sine peccato uidebitur, inquit, exspectantibus se in salutem. Quid est Sine peccato? ueluti non peccat. Non enim debitor mortis mortuus est, neque propter peccatum. Sed quomodo uidebitur? Puniens, inquit. Sed non hoc dixit, sed  quod festiuum et gratum est, Sine peccato uidebitur exspectantibus se in salutem: ut iam de cetero non opus habeant sacrificio, ut saluentur, sed in operibus ipsis hoc faciant.« Et item: »Ne cui, inquit, uestrum desit gratia Dei. Quid dicit gratiam Dei? bona futura, euangelicam fidem, optimam conuersationem. Omnia quippe Dei sunt gratie. Nec mihi dicas, quia unus est qui peribit. Etenim Christus propter unum mortuus est. Tu ergo negligis propter quem Christus dignatus est mori?« Item idem in homilia prima de psalmo quinquagesimo: »Quando iterum dicit, Foderunt manus meas et pedes, dinumerauerunt omnia ossa mea , non utique passiones annuntiat suas, sed crucem Domini, sacrificium orbis terre, salutem generi humano predixit.«  Item in homilia de proditione Iude: »Dederunt pretium sanguinis qui pretium non habebat. Quid accepisti, Iuda? triginta denarios. Christus gratis aduenit sanguinem suum pro communi salute fusurus, 262 et tu de sanguine crudelia peccata componis?« Et item in eadem: »Occisus propositus Christus est, et cur occisus est uideamus: ut celestia pacificet, ut in terra reconciliet uniuersa, ut amicum te constituat angelorum, ut Deo societ habenti omnium potestatem.« Item in homilia de Cruce: »Ideo non sub tecto passus est, non in templo Iudaico, ne Iudei subtraherent sacrificium, et sibimet uindicarent, nec putares pro illa tantum plebe oblatum: ideo foras ciuitatem, ideo foras  muros, ut scias sacrificium esse commune, quod totius terre oblatio, quod communis deploratio, non partis, sicut Iudeis consuetudinis fuit. Iudeis etenim ideo iussit Deus omnem terram dimittere, et in uno loco sacrificium atque oblationem celebrare, quia tunc omnis terra immunda fuit, fumo et nidore et aliena contaminatione polluta, que ex sacrificiis gentium celebrabantur. Nobis autem, quoniam Christus adueniens omnem terram emundauit, omnis locus orationis uacat. Ideo Paulus cum omni confidentia exhortatur dicens, uolo ergo orare uiros in omni loco leuantes sanctas manus . Ecce totus mundus emundatus est, elementa purgata sunt, ut ubique nobis Deum liceat predicare, et omnis terra sanctior illo loco est, qui illo in tempore predicabatur  Sancta sanctorum. Nam ibi pecus irrationabile oblatum, hic spiritale immolatum est: et tanto maius est sacrificium, quanto et sanctitas de sacramento profertur.« Et item idem in eadem: »Et illi quidem dicebant, Si Filius Dei es, libera te ; iste autem omnia sustinebat ut illos liberaret qui crucifixerunt.« Item in homilia tertia de Cruce: »Si quid igitur sustinuit Christus, non propter semetipsum, neque propter Patrem suum, sed ut saluaret per crucem genus humanum.« Et item in eadem: »uidens autem humanum genus a diaboli superari malitia, uoluit creaturam suam assumere, et quasi unum hominem indui, et affigere illum cruci, ut sic per lignum crucis uniuerso generi humano salus oriretur.« Et item in homilia  de Pentecoste: »Propterea, inquit Christus, homo factus sum, propterea carnem indui, ut orbem uniuersum saluarem.« Et item in homilia de Natiuitate Domini: »In terra nascitur homo perfectus, homo totus, ut saluaret totum orbem.« Et in homilia de Natiuitate Christi et Ioanne Baptista: »Sed memoratus est Christum ipsum solum futurum uerum sacerdotem, cui Pater dixerat, Tu es sacerdos in eternum secundum ordinem Melchisedech , qui hostiam placabilem pro peccatis omnium solus Deo offert.« Et item in eadem: »ueniebat enim solus sacerdos, qui agno solo proprio immaculato sacrificium Deo pro peccatis omnium offerret. Et ideo demonstrauit eum Ioannes Iudeis, Ecce agnus Dei, ecce qui tollit peccata mundi .« Item in homilia de Patre et duobus filiis: »Addidit et uitulum saginatum iugulandum conuiuii exhibitioni, sine dubio Dominum nostrum Iesum Christum, quem dedit Pater in uictimam pro salute nostra: quem uitulum nominat propter hostiam 263 corporis immaculati, saginatum autem uere dixit, quia pinguis et opimus est, intantum ut pro totius mundi salute sufficiens sit ad odorem suauitatis et nidorem immolationis ad Deum mittere, et pro omnibus exorare.« Et in libro ad Stelechium de cordis Compunctione: »Hic est affectus serui fidelis, ut beneficia domini sui, que communiter omnibus data sunt, quasi soli sibi reputet, et quasi ipse sit omnium debitor, et pro omnibus ipse solus habeatur obnoxiis. Hoc fecit et Paulus, qui mortem Domini  et Saluatoris nostri, que pro uniuerso expensa est mundo, sibi soli prestitam dicit. Quasi enim de se solo loquens ita scribit: Quod enim nunc uiuo in carne, in fide uiuo Filii Dei, qui tradidit seipsum pro me. Hec autem dicebat, non coangustare uolens amplissima et per orbem terre diffusa Christi munera: sed quasi, ut diximus, qui pro omnibus se solum iudicaret obnoxium. Et reuera quid interest si et aliis prestitit, cum que tibi prestita sunt, ita perfecta, quasi nulli alii ex his aliquid fuerit prestitum. Ideo denique et illa boni pastoris parabola non dicit quia uenit multas oues requirere, sed unam. Una namque est, quia sic omnibus quasi uni diuina beneficia conferuntur.«

 Et Hieronymus in Isaia libro duodecimo, Et non est absque me Saluator . »Ostendit in Patre Filium cuncta saluare, de quo idem propheta testatur, Et mittet eis Dominus saluatorem qui saluos eos faciet .« Et item in libro decimo tertio, Audite me et comedetis bona . »Et non solum bona, sed salutem omnibus nuntiauit, quam ipse prebuit qui dicit Sion, id est Ecclesie, Regnabit Deus tuus .« Et item in libro decimo quarto: »Christus cum iniquis reputatus est, ut iniquos redimeret a peccato, et omnibus omnia fieret, ut omnes saluos faceret.« Et item idem in eadem prophetia: »Quia sciebat illis non credentibus credituros esse populos nationum, transit ad gentes, et dicit misisse Filium suum testem uel testimonium  cunctarum nationum, qui precepta illius atque mandata populis nuntiaret, qui de se ipso loquitur, oportet predicari Euangelium istud in omni orbe, in testimonium cunctis gentibus, de quo apostolus Paulus scribit Timotheo, Unus mediator Dei et hominum homo Christus iehsu, qui dedit se redemptionem pro omnibus .« Et item in eadem prophetia: »Hec locutus est, Non semper irascor, nec iurgatus indignabor, quia ad hoc percutio ut emendem, ideo occido ut uiuificem. Misereor enim creature mee, et quos ipse condidi in eternum perire non patiar. Cum ergo a me egrediatur spiritus, et flatu atque inspiratione mea cuncta uegetentur et uiuant, non est iustum perire eos in eternum qui meo flatu ac spiritu sustentantur.« Item in prophetia  Osee in libro tertio: »Intantum dilexi eos, et tam clemens pastor fui, ut morbidam ouem humeris meis ipse portarem. Ipse uero ignorauerunt cum mea illos passione curarem, et qui amator sum omnium traherem eos in uinculis caritatis.« Item in eadem 264 prophetia: »De manu mortis liberabo eos. Manum mortis appellat opera quibus interficit, iuxta illud quod scriptum est, In manu lingue mors et uita . Liberat autem omnes Dominus, et redemit in passione crucis et effusione sanguinis sui, quando anima eius descendit ad infernum, et caro eius non uidit corruptionem, et ad ipsam mortem atque infernum locutus est: Ero mors tua, o mors . Idcirco enim mortuus sum, ut cum mea morte moriaris. Ero morsus tuus, inferne, qui  omnes tuis faucibus deuorabas.« Et item: »De manu mortis liberabo eos, ut quod tunc figurabatur in parte, nunc sentiatur in toto, et cum omni humano genere Isrel liberandus sit et redimendus.« Item ipse in prophetia Ione: Afflictus est Ionas. »Pulchre autem dolens, quod interpretatur Ionas, affligitur dolore, et tristis est anima eius usque ad mortem, quia ne periret quantum in se fuit multa Christus perpessus est.« Item idem in Epistola Pauli ad Galatas: »Igitur et Pater tradidit Filium, et Filius ipse se tradidit, et Iudas et sacerdotes cum principibus tradiderunt, et ad extremum traditum sibi tradidit ipse Pilatus. Sed Pater tradidit ut saluaret perditum mundum, iehsu ipse se tradidit, ut  Patris suamque faceret uoluntatem.« Item: »Nec hoc ex meo sensu dictum putetis, Scriptura testis est, quia Christus gratia Dei salus, ut in quibusdam exemplaribus legitur, absque Deo pro omnibus mortuus est. Si autem pro omnibus, et pro Moyse, et pro uniuersis prophetis, a quibus nullus potuit delere chirographum uetus, quod aduersum nos scriptum erat, et affigere illud cruci . Omnes peccauerunt et indigent gloria Dei .« Et in Epistola ad Ephesios: In quo habemus redemptionem per sanguinem ipsius remissionem peccatorum . »Ille redimitur qui captus est, et in hostium ueniens potestatem liber esse desinit. Ita et nos quidam dicunt in hoc mundo esse captiuos, ut et sub principibus et potestatibus iugo seruitutis teneri,  nec ante uinctas catenis explicare manus, et oculos sursum attollere, nisi Redemptor aduenerit. Sed quis iste, aiunt, tantus et talis, qui possit pretio suo totum orbem redimere? iehsu Christus Filius Dei proprium sanguinem dedit, et nos de seruitute eripiens libertate donauit. Et reuera, si historiis gentilium credimus, quod Codrus, et Curtius, et Decii Mures [al., mures], pestilentias urbium, et fames, et bella suis mortibus represserint, quanto magis hoc in Dei Filio possibile iudicandum est, quod cruore suo non urbem unam sed totum purget orbem?« In homilia decima quarta Euangelii secundum Lucam: »Tale fuit et par turturum. Non erant ille uolucres ut iste que per erem uolant, sed diuinum quiddam, et humana contemplatione  augustius, sub specie columbe et turturis apparebat: ut non talibus uictimis, qualibus omnes homines, ille qui pro toto mundo nascebatur, et pati habebat, coram Domino mundaretur, sed ut dispensatio eius noua omnia, ita nouas quoque habebat hostias secundum uoluntatem omnipotentis Dei.«

Et sanctus Augustinus in libro de Correptione et Gratia : 265 »Absit ut ista garrientes securos nos in hac negligentia esse debere credamus. uerum est enim quia nemo periit nisi filius perditionis. Sed ait Deus per Ezechielem prophetam: Ille quidem in suo peccato morietur, sanguinem uero eius de manu speculatoris requiram . Proinde quantum ad nos pertinet, qui predestinatos a non predestinatis discernere non ualemus, et ob hoc omnes saluos  fieri uelle debemus, omnibus ne pereant, uel ne alios perdant, adhibenda est a nobis medicinaliter seuera correptio. Dei est autem illis eam facere utilem, quos ille presciuit et predestinauit conformes imaginis Filii sui. Dicit enim Apostolus: Peccantes coram omnibus corripe, ut ceteri timorem habeant : quod de his peccatis accipiendum est que non latent, ne contra Domini sententiam putetur locutus. Ille enim dicit: Si peccauerit in te frater tuus, corripe eum inter te et ipsum . uerumtamen et ipse seueritatem correptionis eousque perducit ut dicat: Si nec Ecclesiam audierit, sit tibi sicut ethnicus et publicanus . Et quis magis dilexit infirmos, quam ille qui pro omnibus  est factus infirmus, et pro omnibus ex ipsa est infirmitate crucifixus? Que cum ita sint, nec gratia prohibet correptionem, nec correptio negat gratiam: et ideo sic est precipienda iustitia, ut a Deo gratia qua id quod precipitur fiat fideli oratione poscatur. Et hoc utrumque ita faciendum est, ut neque iusta correptio negligatur, omnia uero hec cum caritate fiant, quoniam nec caritas facit peccatum, et cooperit multitudinem peccatorum.« Et item sanctus Augustinus in uigesimo libro de Ciuitate Dei, titulo 6 ex sermone Apostoli : Pro omnibus mortuus est : »Omnibus, inquit, bonum est audire uocem Filii Dei et uiuere. Ad uitam pietatis ex impietatis morte transeundum. De qua morte ait Apostolus: Ergo omnes mortui sunt, et pro omnibus  mortuus est, ut et qui uiuunt iam non sibi uiuant, sed ei qui pro ipsis mortuus est, et resurrexit . Omnes itaque mortui sunt in peccatis, nemine prorsus excepto, siue originalibus, siue etiam uoluntate additis, uel ignorando, uel sciendo, nec faciendo quod iustum est: et pro omnibus mortuis uiuus mortuus est unus, id est nullum habens omnino peccatum: ut qui per remissionem peccatorum uiuunt, iam non sibi uiuant, sed ei qui pro omnibus mortuus est propter peccata nostra, et resurrexit propter iustificationem nostram.« Et item in libro quarto de Trinitate : »Christus occisus est innocens, ut diabolum iure equissimo superaret, et a captiuitate propter peccatum iusta suo iusto sanguine iniuste fuso mortis chirographum et iustificandos redimeret  peccatores. Hinc etiam diabolus adhuc suos illudit, quibus se per sua sacra ueluti purgandis, et potius applicandis atque mergendis, falsus mediator opponit, quod superbis facillime persuadet, irridere atque contemnere mortem Christi, a qua ipse quantum est alienior, tanto ab eis creditur sanctior atque diuinior. Qui tamen apud eum paucissimi remanserunt, agnoscentibus gentibus, et pia humilitate bibentibus pretium suum, eiusque fiducia deserentibus 266 hostem suum, et concurrentibus ad Redemptorem suum.« Et in sermone centesimo uigesimo Euangelii Ioannis: »Omnes quippe facit suas oues, pro quibus est omnibus passus: quia ut ipse pro omnibus pateretur ouis est factus.« Et item sanctus Augustinus in psalmo quadragesimo tertio: »Nam  et crux ipsa et pro ipsis persequentibus facta est: inde sunt postea sanati, qui in eum crediderunt quem ipsi occiderunt.« Et in psalmo quadragesimo quinto: »Compuncti, inquit, corde dixerunt: Quid faciemus ? Tanquam magna desperatione. Ille tantus est quem nos occidimus, nos ubi erimus? Et Petrus: Agite penitentiam, et baptizetur unusquisque uestrum in nomine Iesu Christi, et dimittuntur uobis peccata uestra . Nihil enim hoc peccato grauius cogitare potuerunt. Quod grauius peccatum egri, quam medici interfectio? Quid grauius potest eger facere, quam si medicum suum occidat? Cum hoc dimittitur, quid non dimittitur? Ab illo ergo cui dictum est: Refugium et uirtus, acceperunt  magnam securitatem; baptizetur unusquisque uestrum in nomine Domini Iesu Christi. In illius nomine quem occidistis baptizamini, et dimittuntur uobis peccata uestra. Medicum uel postea cognouistis: iam securi bibite sanguinem quem fudistis.« Et item in psalmo XLuI: »Omnes gentes, plaudite manibus, quoniam rex omnis terre Deus. Non illi sufficit unam gentem habere sub se: ideo tantum pretium ex latere dedit, ut emeret orbem terrarum.« Item in psalmo XLIX: »Qui terram uocauit, et totam terram uocauit; qui terram uocauit, tantam uocauit quantam fabricauit. Quid mihi exsurgunt pseudochristi et pseudoprophete? Quid est quod me uerbis captiosis illaqueare moliuntur dicentes: Ecce hic est Christus, ecce illic? Non audio ostendentes partes.  Deus Deorum totum mihi ostendit, qui uocauit terram a solis ortu usque ad occasum, totum redemit, partes autem calumniantes condemnauit.« Item sanctus Augustinus in libro de Correptione et Gratia : »Unigenitus Dei Filius, equalis Patri et ceternus, pro hominibus homo factus, et sine suo ullo uel originali uel proprio peccato, ab hominibus peccatoribus crucifixus: qui, quamuis die tertio resurrexit nunquam moriturus ulterius, pertulit tamen pro mortalibus mortem, qui mortuus prestitit uitam, ut redempti eius sanguine, tanto ac tali pignore accepto dicerent: Si Deus pro nobis, quis contra nos? Qui proprio Filio non pepercit, sed pro nobis omnibus tradidit eum .« Et in libro sexto contra Iulianum : »Tu dicis etiam pro peccatoribus  mortuum Christum, ego dico non nisi pro peccatoribus mortuum, ita ut respondere cogaris, si nullo peccato paruuli obstricti sunt, non esse pro paruulis mortuum. Dicit enim Apostolus ad Corinthios: Quoniam si unus pro omnibus mortuus est, ergo omnes mortui sunt, et pro omnibus mortuus est . Nullo modo hic negare permitteris, non nisi pro his qui mortui sunt mortuum fuisse Iesum. Quos igitur hoc loco intelligis mortuos? nunquid eos qui de corpore exierunt? quis ita desipiat ut hoc sapiat? Eo modo 267 itaque intelligimus mortuos, pro quibus omnibus unus mortuus est Christus quomodo alibi dicit: Et uos cum essetis mortui in delictis, et preputio carnis uestre, uiuificauit cum illo . Ac  per hoc unus, inquit, pro omnibus mortuus est, ergo omnes mortui sunt, ostendens fieri non potuisse ut moreretur nisi pro mortuis. Ex hoc enim probauit omnes mortuos esse, quia pro omnibus mortuis mortuus est unus. Impingo, inculco, infarcio recusanti. Accipe, salubre est, nolo moriaris, unus pro omnibus mortuus est, ergo omnes mortui sunt. uide quia consequens esse uoluit, ut intelligantur omnes mortui, si pro omnibus mortuus est. Quia ergo non in corpore, restat ut in peccato esse mortuos omnes, si pro omnibus Christus mortuus est, nemo neget, nemo dubitet, qui se non negat aut dubitat esse Christianum.« Et item in eodem libro : »Unus pro omnibus mortuus est, ergo omnes mortui sunt. Quo corde,  quo ore, qua fronte paruulos mortuos negatis, pro quibus Christum mortuum non negatis? Si non est pro eis mortuus Christus, ut quid baptizantur? Quicunque enim baptizati sumus in Christo Iesu, in morte ipsius baptizati sumus. Si autem etiam pro eis mortuus est qui unus pro omnibus mortuus est, ergo omnes mortui sunt, et isti cum omnibus, et quia in peccato mortui sunt, moriuntur et peccato, ut uiuant Deo quando renascuntur ex Deo. Quod si explicare non possum quomodo uiuus generet mortuum, mortuus enim peccato parens et uiuens Deo, generat tamen in peccato mortuum, nisi et ipse peccato regeneratione moriatur et uiuat Deo, nunquid ideo falsum est, quia explicari uerbis non potest, uel difficillime potest? Tu nega, si audes,  natum mortuum, pro quo Christum non negas mortuum. Unus, enim, pro omnibus mortuus est, ergo omnes mortui sunt . uerba sunt apostolica, sed arma sunt nostra. Quibus tamen si repugnare nolis, intelligis quod sine dubitatione credendum est, etiamsi non intelligas . Audiebamus a maioribus nostris, qui se id nosse ac uidisse dicebant, Fundanium Carthaginis rhetorem, cum ipse accidenti uitio luscus esset, luscum filium procreasse. Quo exemplo euertitur illa tua sententia, qua dicis naturalia per accidens non conuerti. Accidens quippe fuit in patre quod factum est in filio naturale. Illam uero alteram, qua dicitis parentes in filios ea que non habent ipsi non posse transfundere, alius Fundanii filius, quod maxime usitatum est,  cum duobus oculis de lusco natus euertit, et innumerabiles qui nascuntur oculati de parentibus cecis. Transmittendo quippe in eos quos gignunt quod ipsi non habent, uos potius quam suos filios sibi similes esse demonstrant, qui tam fuistis in uestris definitionibus ceci. Et item in eodem libro : Que sint enim ex parentibus, uel utrum sint etiam alia contagia peccatorum, liberum nobis est querere, siue sit facile, siue difficile, siue impossibile reperire: per unum tamen hominem in hunc mundum intrasse peccatum, et per peccatum mortem, 268 et ita in omnes homines pertransisse, in quo omnes peccauerunt, aliter nobis fas esse non existimemus accipere, nisi ut omnes mortuos esse credamus in primi hominis peccato, pro quibus mortuus  est Christus, et omnes mori peccato quicunque baptizantur in Christo.« Et item in eodem : »Nam si uos sententiam rectam in uestrum tortum sensum torquere nolletis, audiretis Apostolum hoc breuiter explicantem, qui unum dixit fuisse, in quo omnes peccauerunt. In illo uno mortui sunt omnes, ut moreretur alius unus pro omnibus. Unus enim pro omnibus mortuus est, ergo omnes mortui sunt, pro quibus Christus mortuus est. Audisne, Iuliane? Hec Apostoli uerba, non mea sunt. Quid a me queris quo sit factum modo, cum uideas factum esse quocunque modo? si Apostolo credis aliquomodo, qui de Christo et de his pro quibus mortuus est Christus mentiri potuit nullo modo.« Et item . »Merito ergo intelliguntur mortui qui non habent uitam, pro quibus Christus est mortuus. Unus enim pro omnibus mortuus est, ergo omnes mortui sunt. Ideo autem mortuus est, sicut legitur ad Hebreos, Ut per mortem euacuaret eum qui potestatem habebat mortis, id est diabolum.« Et item : »Propter hoc, inquam, uinculum mortis mortui reperiuntur infantes: non ista morte notissima, que a corpore animam separat, sed ea morte qua tenebantur omnes, pro quibus mortuus est Christus. Scimus enim, ait Apostolus, quod a nobis sepissime repetendum est, quoniam Unus pro omnibus mortuus est, ergo omnes mortui sunt, et pro omnibus mortuus est Christus, ut qui uiuunt iam non sibi uiuant, sed ei qui pro omnibus mortuus est et resurrexit  . Illi ergo uiuunt, pro quibus ut uiuant mortuus est qui uiuebat. Quod apertius ita dicitur, Illi sunt a mortis uinculis liberi, pro quibus mortuus est inter mortuos liber: uel sic multo apertius, Illi sunt liberati a peccato, pro quibus mortuus est qui nunquam fuerat in peccato; et cum semel sit mortuus, tamen pro unoquoque tunc moritur, quando in eius morte quantelibet etatis fuerit baptizatur, id est, tunc ei proderit mors eius qui fuit sine peccato, quando in eius morte baptizatur, si mortuus fuerit etiam ipse peccato, qui mortuus fuerat in peccato.« Et item: »A morte quippe iustissime damnationis per unum mediatorem Dei et hominum liberatur genus humanum, non a morte corporis tantum, sed a morte qua mortui sunt, pro  quibus unus mortuus est, ergo omnes mortui sunt.« Et in libro primo : »Postremo sanctus Ioannes dicit, quem tu honorabiliter commemorasti, quem tu sicut sanctum eruditumque laudasti, quem tu testimonium et gloriam de consortio ueritatis suscepisse dixisti, etiam ipse dicit, Adam sic peccasse illud graue peccatum, ut omne genus humanum in commune damnaret.« Et post pauca: »Dicit Iudeum negantem uirtute unius Christi mundum posse saluari.« Item in libro tertio : »Quis autem Christianus ignoret quod ille, qui primum hominem 269 fecit ex puluere, omnes fabricetur ex semine? Sed ex semine iam uitiato atque damnato, qui partim per ueritatem remaneat in supplicio, partim per misericordiam liberetur a malo. Non  igitur, ut putas atque concludis, ullis laqueis tuis peccati naturalis suffocatur assertio. Deprauatam quippe primi transgressoris uoluntate naturam, non tua defensio uerbis inanibus purgat per nouitium dogma uestrum, sed gratia Dei per Iesum Christum Dominum nostrum.« Et item in libro sexto : »Unus enim pro omnibus mortuus est, ergo omnes mortui sunt, et pro omnibus mortuus est. Nec aliqui poterunt uiuere pro quibus non est mortuus, quia pro mortuis uiuus est mortuus. Hec negans, his repugnans, ista conuellere moliens, catholice fidei munimenta ipsosque neruos disrumpere Christiane religionis, uere pietatis, audes insuper dicere quod contra impios bella susceperis,  cum aduersum matrem, que te spiritualiter peperit, armis impietatis induaris.« Et in libro quarto de Doctrina Christiana , sanctus quoque Ambrosius, cum agat rem magnam de Spiritu sancto, ut eum Patri et Filio demonstret equalem, submisso tamen dicendi genere utitur, quoniam res suscepta, non ornamenta uerborum, aut ad flectendos animos commotiones affectuum, sed rerum documenta desiderat. Ergo inter cetera in principio huius operis, ait: »Commotus oraculo Gedeon , cum audisset quod deficientibus licet populorum millibus, in uno uiro Dominus plebem suam ab hostibus liberaret, obtulit hedum caprarum, cuius carnem, secundum angeli precepta, et azyma supra petram posuit, et ea iure perfudit:  que simul ut uirge cacumine, quam gerebat angelus Dei, contigit, de petra ignis erupit, atque ita sacrificium quod offerebatur absumptum est. Quo indicio declaratum uidetur quod petra illa typum habuerit corporis Christi, quia scriptum est: Bibebant de consequente eos petra, petra autem erat Christus . Quod utique non ad diuinitatem eius, sed ad carnem relatum est, que sitientium corda populorum perenni riuo sui sanguinis inundauit. Iam tunc igitur in mysterio declaratum est, quia Dominus iehsu in carne sua totius mundi peccata crucifixus aboleret: nec solum delicta factorum, sed etiam cupiditates animorum. Caro enim hedi ad culpam facti refertur, ius ad illecebras cupiditatum, sicut scriptum est, Quia concupiuit populus  cupiditatem pessimam, et dixerunt, Quis nos cibabit carne ? Quod igitur extendit angelus uirgam, et tetigit petram, de qua ignis exiit, ostendit quod caro Domini, spiritu repleta diuino, peccata omnia humane conditionis exureret. Unde et Dominus ait, Ignem ueni mittere terram , et cetera.«

Sanctus nichilominus Prosper in libro primo de uocatione gentium dicit : »Et tu, inquit, puer, propheta Altissimi uocaberis: preibis enim ante faciem Domini parare uias eius; ad dandam scientiam salutis populo eius in remissionem peccatorum ipsorum: propter uiscera misericordie Domini, in quibus uisitauit nos oriens ex alto, lucere his qui in tenebris 270 et in umbra mortis sedent, ad dirigendos pedes nostros in uiam pacis    Hec autem uiscera misericordie Dominus, non ad unius tantum populi redemptionem, sed ad omnium nationum impendit salutem. Dicit Euangelista, quia iehsu moriturus erat pro gente, non tantum pro gente, sed etiam ut filios Dei dispersos congregaret in unum . Hoc enim ait illa uox Domini, que per quamdam pietatis tubam toto terrarum orbe sonantem omnes homines inuitat et conuenit. Nam cum dixisset, Confiteor tibi, Pater, Domine celi et terre, quia abscondisti hec a sapientibus et prudentibus, et reuelasti ea paruulis. Ita, Pater, quoniam sic beneplacitum est ante te, addidit: Omnia mihi tradita sunt a Patre meo, et nemo nouit Filium, nisi Pater; neque Patrem quis nouit, nisi Filius et cui uoluerit Filius  reuelare; ac deinde adiecit, uenite ad me, omnes qui laboratis et onerati estis, et ego reficiam uos. Tollite iugum meum super uos, et discite a me quia mitis sum et humilis corde, et inuenietis requiem animabus uestris: iugum enim meum suaue est, et onus meum leue . Ioannes uero Baptista in Euangelio Ioannis prophetico spiritu protestatur dicens: Qui de celo uenit super omnes est, et quod uidit et audiuit hoc testatur, et testimonium eius nemo accipit, qui accipit testimonium eius signauit quoniam Deus uerax est . Igitur quantum attinet ad humani generis cecitatem, longa ignorantie et superbie nocte contractam, uenit in mundum Creator mundi, et mundus eum non cognouit . Lux lucet in tenebris et tenebre eam non comprehenderunt  . Qui super omnes est quod uidit et audiuit testatur, et testimonium eius nemo accipit. Sed quia non frustra Deus Dei Filius uenit in mundum, et dedit semetipsum pro omnibus, et post mortuus est, non tantum pro gente, sed etiam ut filios Dei dispersos congregaret in unum et uniuersis dicit, uenite ad me, omnes qui laboratis et onerati estis, et, seruato sibi incognoscibilis arbitrio electionis, dat sui Patris notitiam quibus eam uoluerit reuelare: omnes filii lucis, filii promissionis, filii Abrahe, filii Dei, genus electum, regale sacerdotium, uiri Isrelite precogniti et preordinati ad regnum Dei, qui eos uocauit non solum ex Iudeis, sed etiam ex gentibus , testimonium eius qui de celo uenit accipiunt, signantes quia Deus uerax est,  id est, expresse significantes in sui saluatione, quoniam Deus uerax est, implens et perficiens quod promisit Abrahe omnium gentium patri, qui pollicente Deo quod heres futurus esset mundi, non hesitauit diffidentia, sed confortatus est fide, dans gloriam Deo, et plenissime sciens, quoniam quod promisit potens est et facere . Quis autem tam alienus est a fide Abrahe, tam degener ab uniuersarum gentium patre, qui promissionem aut non impleri, aut ab alio preter eum qui promisit dicat impleri? Ille quidem erit mendax, Deus autem uerax et omnis qui accipit testimonium eius hoc signat, hoc indicat, quod per lucem illuminantem factus est uidens, factus est obediens, factus intelligens, sicut Ioannes euangelista testatur dicens: Scimus quia  mundus totus in maligno positus est, et scimus quia Filius 271 Dei uenit, et dedit nobis sensum ut cognoscamus uerum Deum, et simus in uero filio eius .  Si uero queritur cur Saluator omnium hominum non omnibus dederit unum sensum, ut cognoscerent uerum Deum, et essent, id est, permanerent in uero Filio; quamuis credamus nullis hominibus opem gratie in totum fuisse subtractam, tamen ita forte hoc uelatum sit, sicut illud absconditum est, cur, omnibus gentibus pretermissis, unum sibi populum, quem ad ueritatis cognitionem erudiret, exceperit. De quo iudicio Dei si non est conquirendum, multo minus de hoc quod cum electione omnium gentium geritur murmurandum  est. Que enim Deus occulta esse uoluit, non sunt scrutanda: que autem manifesta fecit, non sunt neganda.« Et item : »Cum utique contra hostem non expedit sine protectore confligere: cum illo enim habet certamen, a quo aliquando superatus est. Non ergo fidat uiribus suis, que etiam cum essent integre non steterunt, sed per illum querat uindictam, qui solus non est uictus et omnibus uicit: et si querit, non dubitet querendi affectum ab illo se accepisse quem querit, nec quia Spiritu Dei agitur, ideo se putet liberum arbitrium non habere, quod ne tunc quidem perdidit quando diaboli uoluntati se dedit, a quo iudicium uoluntatis deprauatum est, non ablatum.« Et item in secundo libro : »Nulla igitur ratio dubitandi est,  Iesum Christum Dominum nostrum pro impiis et peccatoribus mortuum, a quorum numero si aliquis liber inuentus est, non est pro omnibus mortuus Christus. Sed prorsus pro omnibus mortuus est. Nemo igitur omnium hominum, ante reconciliationem que per Christi sanguinem facta est, non aut peccator aut impius fuit, dicente Apostolo: Si enim Christus, cum adhuc infirmi essemus, iuxta tempus pro impiis mortuus est, uix enim pro iusto quis moritur: nam pro bono forsitan quis audeat mori , ut et qui uiuunt iam non sibi uiuant, sed ei qui pro ipsis mortuus est. Commendat autem suam caritatem Deus in nobis, quoniam si cum adhuc peccatores essemus Christus pro nobis mortuus est, multo magis iustificati in sanguine ipsius salui  erimus ab ira per ipsum. Si enim cum inimici essemus, reconciliati sumus Deo per mortem Filii eius, multo magis salui erimus in uita ipsius . Idem autem Apostolus in secunda ad Corinthios ait: Charitas enim Christi urget nos, iudicantes hoc, quoniam si unus pro omnibus mortuus est, ergo omnes mortui sunt, et pro omnibus mortuus est, et resurrexit . De seipso uero quid pronuntiet audiamus: Fidelis, inquit, sermo, et omni acceptione dignus, quia Christus iehsu uenit in hunc mundum peccatores saluos facere, quorum primus ego sum. Sed ideo misericordiam consecutus sum, ut in me primo ostenderet Christus iehsu omnem patientiam, ad informationem eorum qui credituri sunt illi in uitam eternam . Siue ergo circumcisio,  siue preputium, peccato uniuersaliter concludebatur, unusque omnes reatus obstrinxerat, et inter magis minusque impios nemo erat qui posset absque Christi redemptione saluari. Que redemptio uniuerso 272 sese intulit mundo, et omnibus hominibus indifferenter innotuit.« Et contra Gallos obiectione nona: »Nullus omnino est ex omnibus hominibus, cuius natura in Christo Domino suscepta non fuerit, quamuis ille natus sit in similitudinem carnis peccati, omnis autem homo nascatur in carne peccati. Deus ergo Dei Filius mortalitatis humane particeps factus absque peccato, hoc peccatoribus et mortalibus contulit, ut qui natiuitatis eius consortes fuissent, uinculum peccati et mortis euaderent.  Sicut itaque non sufficit hominum renouationi natum esse hominem Iesum Christum, nisi in ipso eodem de quo ipse ortus est spiritu renascantur, sic non sufficit hominum redemptioni crucifixum esse Dominum Iesum Christum, nisi commoriantur et consepeliantur in baptismo. Alioqui nato Saluatore in carne substantie nostre, et crucifixo pro omnibus nobis, non fuerat necessarium ut renasceremur, et similitudini mortis eius complantaremur. Sed cum sine hoc sacramento nemo hominum consequatur uitam eternam, non est saluatus cruce Christi, qui non est crucifixus in Christo: non est autem crucifixus in Christo, qui non est membrum corporis Christi: nec est membrum corporis Christi, qui non per aquam et Spiritum sanctum  induit Christum, qui ideo in infirmitate nostra communionem subiit mortis, ut nos in uirtute eius haberemus consortium resurrectionis. Cum itaque rectissime dicatur Saluator pro totius mundi redemptione crucifixus, propter ueram humane nature susceptionem, et propter communem in primo homine omnium perditionem, potest tamen dici pro his tantum crucifixus, quibus mors ipsius profuit. Dixit enim Euangelista quia iehsu moriturus erat pro gente, non tantum pro gente, sed etiam ut filios Dei dispersos congregaret in unum . In sua enim uenit, et sui eum non receperunt: quotquot autem receperunt eum, dedit eis potestatem filios Dei fieri, qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt  . Diuersa ergo ab istis sors eorum est, qui inter illos censentur, de quibus dicitur: Lux lucet in tenebris, et tenebre eam non comprehenderunt , ut possit secundum hoc dici, Redemptor mundi dedit pro mundo sanguinem suum, et mundus redimi noluit, quia lucem tenebre non receperunt, et tenebre receperunt, quibus dicit Apostolus: Fuistis aliquando tenebre, nunc autem lux in Domino . Ipse uero Dominus iehsu, qui dixit se uenisse querere et saluare quod perierat: Non ueni, inquit, nisi ad oues que perierant domus Isrel . Sed que sint iste oues domus Isrel, apostolus Paulus exponat dicens: Non omnes qui ex Isrel, hi sunt Isrelite: neque quia sunt semen Abrahe omnes filii, sed, In Isaac  uocabitur tibi semen , id est, non qui filii carnis, hi filii Dei; sed qui filii promissionis estimantur in semine . In istis ergo sunt illi, de quibus dictum supra memorauimus, quia iehsu moriturus erat pro gente, non tantum pro gente, sed etiam ut filios Dei dispersos congregaret in unum: quia non solum ex Iudeis, sed etiam ex 273 gentibus, per eum qui uocat que non sunt tanquam que sunt, et qui dispersos Isrel congregat, filii Dei, filii promissionis, in unam Ecclesiam congregantur, ut impleatur quod promissum est Abrahe, cui dictum est quod in semine eius benedicende essent omnes tribus terre .« Et in obiectione prima contra uincentianos: »Contra  uulnus originalis peccati, quo in Adam omnium hominum corrupta et mortificata natura est, et unde omnium concupiscentiarum morbus inoleuit, uerum et potens ac singulare remedium mors Filii De domini nostri Iesu Christi, qui liber a mortis debito, et solus absque peccato, pro peccatoribus et debitoribus mortis est mortuus. Quod ergo ad magnitudinem et potentiam pretii, et quod ad unam pertinet causam generis humani, sanguis Christi redemptio est totius mundi. Sed qui hoc seculum sine fide Christi, et sine regenerationis sacramento pertranseunt, a redemptione alieni sunt. Cum itaque, propter unam omnium naturam a Domino nostro in ueritate susceptam, recte omnes dicantur redempti, tamen non omnes a captiuitate sint eruti, redemptionis proprietas  haud dubie penes illos est, de quibus princeps mundi missus est foras, et iam non uasa diaboli, sed membra sunt Christi. Cuius mors non ita impensa est humano generi, ut ad redemptionem eius etiam qui regenerandi non erant pertinerent: sed ita ut quod per unum exemplum gestum est pro uniuersis, per singulare sacramentum celebraretur in singulis. Poculum quippe immortalitatis, quod confectum est de infirmitate nostra et uirtute diuina, habet quidem in se ut omnibus prosit, sed si non bibitur, non medetur.«

Et sanctus Cyrillus in epistola synodica ad Nestorium dicit . »Confitemur etiam, inquiens, quod idem ipse, qui ex Deo Patre natus est, Filius unigenitus Deus, licet iuxta  naturam suam expers passionis exstiterit, pro nobis tamen secundum Scripturas carnem perpessus sit, et erat in crucifixo corpore proprie carnis impassibiliter ad se referens passionem. Gratia uero Dei pro omnibus gustauit mortem, tradens et proprium corpus, quamuis naturaliter ipse uita sit et resurrectio mortuorum. Nam ut mortem ineffabili potentia proculcaret, et sua carne primogenitus ex mortuis fieret, et primitie dormientium uiam faceret, humane nature ad incorruptionis recursum, gratia Dei, sicut supra dictum est, pro omnibus gustauit mortem, et tertia die resurgens exspoliauit infernum.« Item in epistola ad presbyteros et diaconos, Patres monachorum, et ad eos qui solitariam uitam adepti in Dei fide consistunt, ad locum :  »Sufficit uero, ut arbitror, ad fidem etiam sanctissimus Paulus, qui testatur dicens: Quid ergo dicemus? Si Deus pro nobis, quis contra nos? Qui proprio Filio non pepercit, sed pro nobis omnibus tradidit eum, quomodo non etiam cum ipso omnia nobis donauit ? Proinde dic mihi, quomodo intelligatur Dei proprius Filius qui ex sancta uirgine? Sicut enim proprium 274 hominis, nec non et uniuscuiusque aliorum animalium, quod ex eo secundum naturam generatur, ita proprium Dei quod ex substantia eius est intelligitur atque dicitur. Quomodo ergo proprius Dei Filius nominatus est Christus? Qui ergo traditus est a Deo et Patre causa omnium salutis et uite, traditus est propter peccata  nostra,« et reliqua. Et item in eadem: »Sic etiam posuit pro nobis animam suam: quia enim erat mors eius mundo salutaris, sustinuit crucem.« Et item: »Et unus omnium compensatione dignus mortuus pro omnibus, ut redimeret proprio sanguine quidquid sub celo est, et offerret Deo et Patri eos qui in omni terra consistunt.« Et item: »Unus ergo omnium dignior suam pro omnibus animam posuit.« Et item: »Sicut enim dicit in Adam, quin mors, ita cecidit et in Christo: ascendenti quoque propter nos et pro nobis ad Patrem et Deum qui in celis est, ut eis qui in terra sunt adibile demonstraret celum.«

Magnus autem Leo, tante scilicet sedis Romane non impar, in epistola ad Leonem Augustum dicit  : »Sicut enim negari non potest, euangelista dicente, quod uerbum caro factum est, et habitauit in nobis , ita negari non potest, beato Paulo apostolo predicante, quod Deus erat in Christo mundum reconcilians sibi . Que autem reconciliatio esse potest, qua humano generi propitiaretur Deus, nisi omnium causa Mediator Dei et hominum carnem susciperet? Qua uero ratione ueritatem Mediatoris impleret, nisi qui in forma Dei equalis Patri, in forma serui particeps esset et nostri, et mortis uinculum unius preuaricatione contractum, unius morte qui solus morti nichil debuit solueretur? Effusio enim iusti pro iniustis sanguinis Christi tam fuit diues ad pretium, ut si uniuersitas captiuorum in Redemptorem suum crederet,  nullum diaboli uincula retinerent: quoniam, sicut ait Apostolus: Ubi autem abundauit peccatum, superabundauit et gratia : et cum sub peccati preiudicio nati potestatem acceperint ad iustitiam renascendi, ualidius factum est donum libertatis quam debitum seruitutis.« Et item: »Quod unquam sacrificium sacratius fuit, quam quod uerus et eternus pontifex altari crucis per immolationem sue carnis imposuit? Quamuis enim multorum sanctorum in conspectu Domini pretiosa mors fuerit , nullius tamen insontis occisio redemptio fuit mundi. Acceperunt iusti, non dederunt coronas, et de fortitudine fidelium exempla sunt patientie, non dona iustitie. Singulares quippe in singulis mortes fuerunt, nec alterius quisquam debitum suo  fine persoluit, cum inter filios hominum unus solus Dominus noster iehsu Christus qui uere erat agnus immaculatus exstiterit, in quo omnes crucifixi, omnes mortui, omnes sepulti, omnes sint etiam suscitati: de quibus ipse dicebat: Cum exaltatus fuero a terra, omnia traham ad me . Fides etenim uera, iustificans impios et creans iustos, ad humanitatis sue 275 tracta participem, in illo acquirit salutem, in quo solo se homo inuenit innocentem, liberum habens per gratiam Dei de eius potentia gloriari, qui contra hostem humani generis in carnis nostre humilitate congressus, his uindictam suam tribuit, in quorum corpore triumphauit.« Et item in eadem: »At si in tante luce ueritatis tenebras suas heretica  obduratio non relinquit, ostendant unde sibi spem uite polliceantur eterne, ad quam nisi per mediatorem Dei et hominum hominem Christum Iesum non potest perueniri. Sicut enim ait beatus Petrus apostolus, Non est aliud nomen datum hominibus sub celo, in quo oporteat nos saluos fieri , nec est redemptio captiuitatis humane, nisi in sanguine eius qui dedit semetipsum redemptionem pro omnibus, et qui, sicut predicat beatus apostolus Paulus, cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominum factus, et habitu inuentus ut homo. Humiliauit semetipsum factus obediens usque ad mortem, mortem autem crucis. Propter quod et Deus illum exaltauit,  et donauit illi nomen quod est super omne nomen, ut in nomine Iesu omne genu flectatur, celestium, terrestrium, et infernorum, et omnis lingua confiteatur quia Dominus iehsu Christus in gloria est Dei Patris .« Et in epistola ad Iuuenalem episcopum Hierosolymitanum : »ueram igitur Christi generationem crux uera confirmat, quoniam ipse in nostra carne nascitur, qui in nostra carne crucifigitur. Que nullo interueniente peccato, nisi fuisset nostri generis, non potuisset esse mortalis: ut autem repararet omnium uitam, recepit omnium causam, et uim ueteris chirographi, quod solus inter omnes non debuit, pro omnibus soluendo uacuauit: ut sicut per unius reatum omnes facti fuerant peccatores, ita per unius innocentiam  omnes fierent innocentes, inde in omnes manante iustitia, ubi est humana suscepta natura.« Et in epistola ad Flauianum : »Ab ipso autem principio generis humani, omnibus hominibus Christus est denuntiatus in carne uenturus: in qua, sicut dictum est, Et erunt duo in carne una , utique duo sunt, Deus et homo, Christus et Ecclesia, que de sponsi carne prodiit, quando ex latere crucifixi manante sanguine et aqua, sacramentum regenerationis et redemptionis accepit.« Et item in homilia de Natale Domini : »Saluator noster, dilectissimi, hodie natus est, gaudeamus. Neque enim locum fas est esse tristitie, ubi natalis est uite, que consumpto mortalitatis timore ingerit nobis de promissa eternitate letitiam.  Nemo ab eius alacritatis participatione secernitur, una cunctis letitie communis est ratio: quia Dominus noster peccati mortisque destructor, sicut nullum a reatu liberum reperit, ita liberandis omnibus uenit.« Et item in alia homilia : »Nam superbia hostis antiqui non immerito sibi in omnes homines ius tyrannicum uindicabat, nec indebito dominatu premebat, quos, neglecto mandato Dei, spontaneos in obsequium 276 sue uoluntatis illexerat. Non itaque iuste amitteret originalem humani generis seruitutem, nisi de eo quod subegerat uinceretur. Cum igitur misericors omnipotensque Saluator, ita susceptionis humane moderaretur exordia, ut uirtutem inseparabilis a suo homine deitatis  per uelamen nostre infirmitatis absconderet, illusa est securi hostis astutia, qui natiuitatem pueri in salutem humani generis procreati, non aliter sibi quam omnium nascentium putauit obnoxiam.« Et post pauca : »Redit in honorem suum ab antiquis contagiis purgata natura, mors morte destruitur, natiuitas natiuitate reparatur, quoniam simul et redemptio aufert seruitutem, et regeneratio mutat originem, et fides iustificat peccatorem.« Et paulo post : »Tibi enim quondam abiecto, extruso paradisi sedibus, tibi per exsilia longa morienti, tibi in cinerem et puluerem dissoluto, cui iam non erat spes ulla uiuendi, per incarnationem uerbi potestas data est, ut de longinquo ad tuum reuertaris auctorem, recognoscas parentem, liber  efficiaris ex seruo, de extraneo proueharis in filium: ut qui ex corruptibili carne natus es, ex Dei spiritu renascaris, et obtineas per gratiam quod non habes per naturam.« Et item in homilia quarta : »Exsultent ergo in laudem Dei corda credentium, et mirabilia eius confiteantur filii hominum: quoniam in hoc precipue Dei opere humilitas nostra cognoscit quanti eam suus Conditor estimarit: qui cum origini humane multum dederit, quod nos ad imaginem suam fecit, reparationi nostre longe amplius tribuit, cum seruili forme ipse se Dominus coaptauit. Quamuis enim ex una eademque pietate sit quidquid creature Creator impendit, minus tamen mirum est hominem ad diuina proficere, quam Deum ad humana descendere. Hoc autem nisi facere  dignaretur Omnipotens, nulla quemquam species iustitie, nulla forma sapientie a captiuitate diaboli, et a profundo eterne mortis erueret.« Et in homilia de Epiphania : »Iudei qui extra regnum Christi esse uoluerunt, adhuc quodammodo sub Herodis sunt principatu, et, dominante sibi Saluatoris inimico, alienigene seruiunt potestati. Unde quod illi tres uiri, uniuersalem gentium personam gerentes, adorato Domino, hoc in populis suis per fidem que iustificat impios totus mundus assequitur, et hereditatem Dei ante secula preparatam accipiunt adoptiui, et perdunt qui uidebantur esse legitimi.« Et item in eadem : »Inter hec autem permanet super omnes benignitas Dei, et nulli misericordiam suam denegat, cum indiscrete  uniuersis bona multa largitur: eousque quos meritos subderet penis, mauult inuitare beneficiis. Dilatio enim uindicte dat locum penitentie, nec dici potest nulla ibi esse ultio, ubi nulla conuersio est: quia mens dura et ingrata iam sibi ipsa supplicium est, et in conscientia sua patitur quidquid Dei bonitate differtur. Non ita delinquentes peccata delectent, ut illos in suis actibus uite huius finis inueniat, 277 quoniam in inferno nulla correctio est, nec datur remedium satisfactionis ubi iam non superest actio uoluntatis.« Item in homilia de passione Domini : »Habent ergo diuinam hec opera uirtutem. Sed quod Dominus maiestatis sue potentiam comprimit, et uim in se persecutoris admittit,  ex illa est uoluntate qua dilexit nos, et tradidit semetipsum pro nobis, cooperante in hoc ipsum Patre, qui Filio proprio non pepercit, sed pro nobis tradidit illum. Una est enim Patris et Filii uoluntas ut est una diuinitas, de cuius dispositionis effectu nichil uobis, Iudei, gratie, nichil tibi, Iuda, debemus. Saluationi quidem nostre uobis non hoc uolentibus impietas uestra seruiuit, et per uos factum est quidquid manus Dei et consilium decreuerunt fieri. Mors igitur Christi nos liberat, uos accusat. Merito soli non habetis quod omnibus perire uoluistis, et tamen tanta est nostri bonitas Redemptoris, ut etiam uos possitis consequi ueniam, si Christum Dei Filium confitendo illam parricidalem malitiam relinquatis. Non enim frustra Dominus in cruce orauit: Pater, dimitte  illis, quia nesciunt quid faciunt . Quod remedium nec te, Iuda, transiret, si ad eam penitentiam confugisses que te reuocaret ad Christum, non que instigaret ad laqueum. Dicendo autem: Peccaui tradens sanguinem iustum , in impietatis tue perfidia perstitisti, qui Iesum non Deum Dei Filium, sed nostre tantummodo conditionis hominem, etiam inter extrema mortis tue pericula credidisti, cuius flexisses misericordiam, si eius omnipotentiam non negasses.« Et in tertia homilia de passione Domini : »Quidquid Domino illusionis et contumelie, quidquid uexationis et pene furor intulit impiorum, non de necessitate toleratum, sed de uoluntate susceptum est. uenit enim filius hominis querere et saluare quod perierat , et sic ad omnium redemptionem utebatur malitia persequentium, ut in mortis eius resurrectionisque sacramento interfectores sui possent salui esse, si crederent. Unde sceleratior omnibus Iuda et infelicior exstitisti, quem non penitentia reuocauit ad Dominum, sed desperatio traxit ad laqueum. Exspectasses consummationem criminis tui, et donec sanguis Christi pro omnibus funderetur infirmis, lethi suspendium distulisses. Cumque conscientiam tuam tot Domini miracula, tot dona, totque illa saltem te a precipitio tuo sacramenta reuocassent, que in Paschali cena iam de perfidia tua signo diuine scientie detectus acceperas, cur de eius bonitate diffidis, qui te a corporis et sanguinis sui communione non repulit? qui tibi ad comprehendendum  se cum turbis et armatorum cohorte uenienti pacis osculum non negauit? Sed homo inconuertibilis, spiritus uadens et non reuertens, cordis tui secutus est rabiem, et stante diabolo a dextris tuis iniquitatem, quam in sanctorum omnium armaueras caput, in tuum uerticem retorsisti: ut quia facinus tuum omnem mensuram ultionis 278 excesserat, te haberet impietas tua iudicem, te pateretur tua pena carnificem. Cum igitur Deus esset in Christo mundum reconcilians sibi, et creaturam ad conditoris sui imaginem reformandam Creator ipse gestaret, peractis miraculis operum diuinorum, que propheticus olim spiritus gerenda predixerat: Tunc aperientur oculi cecorum, et aures surdorum audient: tunc saliet,  claudus ut ceruus, et clara erit lingua mutorum , sciens iehsu adesse iam tempus gloriose passionis implende: Tristis est anima mea, inquit, usque ad mortem ; et iterum: Pater, si fieri potest, transeat a me calix iste . Quibus uerbis, quamdam formidinem profitentibus, nostre infirmitatis affectus participando curabat, et penalis experientie metum subeundo pellebat. In nobis ergo Dominus nostro pauore trepidabat, et susceptione se nostre infirmitatis induerat, ut nostram inconstantiam sue uirtutis soliditate uestiret.« Item in homilia de passione Domini : »Peractis itaque omnibus, que diuinitas fieri carnis uelamine temperata permisit, iehsu Filius Dei cruci quam etiam ipse gestarat affixus est, duobus latronibus  uno ad dexteram ipsius, alio ad sinistram similiter crucifixis, ut etiam in ipsa patibuli specie monstraretur illa que in iudicio ipsius omnium hominum est facienda discretio, cum et saluandorum figuram fides credentis latronis exprimeret, et damnandorum formam blasphemantis impietas premonstraret. Passio igitur Christi salutis nostre continet sacramentum, et de instrumento quod iniquitas Iudeorum parauit ad penam, potentia Redemptoris gradum fecit ad gloriam: quam Dominus iehsu ita ad omnium hominum suscepit salutem, ut inter clauos quibus ligno tenebatur affixus, pro interfectoribus suis paterne clementie supplicaret et diceret: Pater, ignosce illis, quia nesciunt quid faciunt . Principes autem sacerdotum, quibus indulgentiam Saluator petebat,  supplicium crucis irrisionum aculeis asperabant, et in quem manibus amplius seuire non poterant, linguarum tela iaciebant dicentes: Alios saluos fecit, seipsum saluum facere non potest. Si rex Isrel est, descendat de cruce, et credimus ei .« Item in quinta homilia de passione Domini : »In omnibus autem, que illi popularis ac sacerdotalis insania contumeliose ac procaciter inferebat, nostre diluebantur macule, nostre expiabantur offense; quia natura, que in nobis rea semper fuerat atque captiua, in illo innocens patiebatur et libera: ut ad auferendum peccatum mundi ille hostiam se agnus offerret, quem et omnibus corporalis substantia iungeret, et ab omnibus spiritalis origo discerneret. Item in sexta homilia :  Iudeorum enim cecitas nichil obtinuit, nisi ut sua impietate se perderet: Christi uero patientia hoc egit, ut omnes sua passione saluaret.« Et item in eadem : »Seditiosis igitur clamoribus Iudeorum cedente Pilato, in loco cui nomen Golgotha crucifigitur Christus: per lignum erigitur lapsus in ligno, et gustu fellis et aceti diluitur esca peccati. Merito priusquam traderetur dixerat 279 Dominus: Cum exaltatus fuero a terra, omnia traham ad me , id est, totam causam humani generis agam, et olim perditam in integrum reuocabo naturam, in me omnis infirmitas abolebitur, in me omnis plaga sanabitur. Exaltatum autem Iesum traxisse ad se omnia, non solum nostre substantie  passione, sed etiam totius mundi commotione monstratum est. Pendente enim in patibulo Creatore, uniuersa creatura congemuit, et crucis clauos omnia simul elementa senserunt. Nihil ab illo supplicio liberum fuit: hoc in communionem sui et terram traxit et celum: hoc petras rupit, monumenta patefecit, inferna reserauit, et densarum horrore tenebrarum radios solis abscondit. Debebat hoc testimonium suo mundus auctori, ut in occasu Conditoris sui uellent uniuersa finiri. Sed patientia Dei seruat rebus atque temporibus ordinem suum, nosque in illum potius inuitat affectum, ut eorum salutem petamus, quorum crimen horremus. Tanto igitur pretio, tantoque sacramento, eruti de potestate tenebrarum, et ab antique captiuitatis  uinculis absoluti.« Et in octaua homilia : »Seuienti diabolo per ministeria Iudeorum formam serui nichil peccati habentis obiecit, ut per eum ageretur omnium causa, in quo solo erat omnium natura sine culpa. Irruerunt ergo in lumen uerum filii tenebrarum, et utentes faculis atque laternis, non euaserunt infidelitatis sue noctem, quia non intellexerunt lucis auctorem. Preoccupant paratum teneri, et trahunt uolentem trahi: qui si uellet obniti, nichil quidem in iniuriam eius impie manus possent, sed mundi redemptio tardaretur, et nullum saluaret illesus, qui pro omnium erat salute moriturus.« Et item : »Pascha ergo nostrum, sicut ait Apostolus, immolatus est Christus : qui se nouum et uerum reconciliationis sacrificium  offerens Patri, non in templo cuius iam erat finita reuerentia, nec intra septa ciuitatis ob meritum sui sceleris diruende, sed foris extra castra crucifixus est: ut, ueterum uictimarum cessante mysterio, noua hostia nouo imponeretur altari, et crux Christi non templi esset ara, sed mundi.« Et item in eadem: »Traxisti, Domine, omnia ad te, ut quod in uno Iudee templo obumbratis significationibus ageretur, pleno apertoque sacramento uniuersarum ubique nationum deuotio celebraret. Nunc enim, carnalium significationum uarietate cessante, omnes differentias hostiarum una corporis et sanguinis tui implet oblatio: quoniam tu es uerus agnus qui tollis peccatum mundi, et ita perficis in te uniuersa mysteria, ut sicut unum est pro omni uictima  sacrificium: ita unum de omni gente sit regnum. Confiteamur igitur, dilectissimi, quod magister gentium Paulus gloriosa uoce confessus est dicens: Fidelis sermo et omni acceptione dignus, quia Christus iehsu uenit in hunc mundum peccatores saluos facere . Hinc ergo mirabilior est erga nos misericordia Dei, quod non pro iustis, neque pro sanctis, sed pro iniquis et impiis Christus est mortuus: et cum mortis aculeum recipere 280 non posset natura deitatis, suscepit tamen nascendo ex nobis quod possit offerre pro nobis.« In nona homilia : »Lugeat carnalis Iudeus, sed gaudeat spiritalis Christianus, et festiuitas que illis conuersa est in noctem, nobis coruscet in lucem,  quoniam crux Christi eadem est et credentium gloria, et non credentium pena.« Et item in eadem : »Si autem in exitu Isrel de Aegypto agni sanguis fuit restitutio libertatis, et sacratissima est facta festiuitas, que per hostiam pecudis iram auerterat uastatoris, quanta populis Christianis concipienda sunt gaudia, pro quibus omnipotens Pater Filio suo unigenito non pepercit, sed pro nobis omnibus tradidit eum, ut in occisione Christi Pascha esset uerum, et in singulari sacrificio, quo non ex dominatione Pharaonis unus populus, sed ex diaboli captiuitate totus mundus eruitur?« Item in homilia Quadragesime: »Prudentiam diaboli stultam fecit sapientia Dei, ut superbus hostis hominem uidens quem aliquando superauerat, non metueret eum persequi quem pro omnibus oportebat  occidi.« Item in homilia de passione Domini: »Ad hanc indulgentiam traditor Iudas peruenire non potuit: quoniam perditionis filius, cui diabolus stabat a dextris, prius in desperationem transiit, quam sacramentum generalis redemptionis Christus impleret. Nam, mortuo pro omnibus impiis Domino, potuisset forte etiam hic consequi remedium, si non festinasset ad laqueum.« Item in alia: »Euacualum est generale illud uenditionis nostre chirographum, et pactum captiuitatis in ius transiit Redemptoris.« Item in homilia Sabbati sancti: »Ex eo, inquit, initium nobis factum est resurrectionis in Christo, ex quo in eo qui pro omnibus est mortuus, totius spei nostre forma precessit.«

 Beatus quoque Gregorius in homilia decima sexta dicit: »Non est ergo indignum Redemptori nostro quod tentari uoluit qui uenerat occidi. Iustum quippe erat ut sic tentationes nostras suis tentationibus uinceret, sicut mortem nostram sua uenerat morte superare.« Et in homilia uigesima septima: »Mori etiam pro inimicis Dominus uenerat, et tamen positurum se animam pro amicis dicebat, ut profecto nobis ostenderet, quia cum diligendo lucrum facere de inimicis possumus, etiam ipsi amici sunt qui persequuntur.« Et in libro decimo quarto Moralium : »Stulti quoque despiciebant me : ac si aperte diceretur: Ipsi etiam me despexerunt, pro quibus sanandis stultitiam predicationis assumpsi, id est ut per carnem  uerbi sanarentur, et ab ipsis despectus sum, pro quibus stultus estimari ueritus non sum.« Item in libro uigesimo primo : »Ad hoc itaque Dominus apparuit in carne, ut humanam uitam admonendo excitaret, exempla prebendo accenderet, moriendo redimeret, resurgendo repararet.« Item in uigesimo secundo : »Unigenito enim Filio pro homine interpellare est, apud ceternum Patrem seipsum hominem demonstrare; eique pro humana natura rogasse est, eamdem 281 naturam in diuinitatis sue celsitudine suscepisse.« Item in uigesimo quarto : »Per hoc pro nobis Patri loquitur, per quod semetipsum nobis similem ostendit. Loqui quippe eius, uel interpellare,  est ipsum se pro omnibus hominem demonstrare.« Item in libro trigesimo : »Idcirco namque inter nos homo factus est, ut non solum nos sanguine fuso redimeret, sed etiam ostenso exemplo commutaret. In conuersatione igitur nostra, et ueniendo alia inuenit, et uiuendo alia docuit. Studebant enim omnes superba Adam stirpe progeniti prospera uite presentis appetere, aduersa deuitare, opprobria fugere, gloriam sequi. uenit inter eos incarnatus Dominus aduersa appetens, prospera spernens, opprobria amplectens, gloriam fugiens. Nam cum Iudei illum regem sibi constituere uoluissent, fieri rex refugit: cum uero eum interficere molirentur, sponte ad crucis patibulum uenit. Fugit ergo quod omnes appetunt, appetiit quod omnes fugiunt:  fecit quod omnes mirarentur, ut et mortuus ipse resurgeret, et morte sua alios de morte suscitaret.« Item in libro trigesimo primo : »Qui enim sunt alii prerupti silices, nisi illi fortissimi angelorum chori, qui quamuis non integri, sed tamen in proprio statu fixi, cadente cum suis angelis diabolo remanserunt? Prerupti enim sunt, quia pars eorum cecidit, pars remansit. Qui integri quidem stant per qualitatem meriti, sed per numeri quantitatem prerupti. Hanc preruptionem restituere Mediator uenit, ut redempto humano genere, illo angelica damna sarciret, et mensuram celestis patrie locupletius fortasse cumularet. Propter hanc preruptionem de Patre dicitur, proposuit in eo in dispensationem plenitudinis temporum instaurare omnia in Christo  que in celis et que in terra sunt in ipso. In ipso quippe restaurantur ea que in terra sunt, dum peccatores ad iustitiam conuertuntur: in ipso restaurantur ea que in celis sunt, dum illuc humiliati homines redeunt, unde apostate angeli superbiendo ceciderunt.« In libro trigesimo quarto : »Expediebat quippe ut peccatorum mortem iuste morientium solueret mors iusti iniuste morientis.« Item in libro trigesimo quinto : »Sustinui qui simul mecum contristaretur, et non fuit: consolantem me quesiui, et non inueni . Consolantem quippe in passione minime inuenit, qui ex despectu mortis etiam ipsos hostes pertulit, pro quibus ad mortem uenit.« Et in homilia trigesima sexta: »Ad abstergendum namque mentis uestre  fastidium, in cena Dei ille uobis singularis agnus occisus est. Sed quid agimus, qui hoc quod subiungitur adhuc fieri a multis uidemus? Et ceperunt simul omnes excusare . Offert Deus quod rogari debuit: non rogatus dare uult, quod uix sperari poterat quia largiri dignaretur postulatus. Contemptoribus uero paratas delicias refectionis eterne denuntiat, et tamen simul omnes excusant.« Et post aliquanta: »Ait enim, Dico autem uobis quod nemo uirorum illorum qui uocati sunt 282 gustabit cenam meam . Ecce uocat per se, uocat per angelos, uocat per prophetas, uocat per apostolos, uocat etiam per nos: uocat plerumque per miracula, uocat plerumque per flagella, uocat aliquando per mundi  huius prospera, uocat aliquando per aduersa: nemo contemnat, ne dum uocatus excusat, cum uoluerit introire non ualeat. Audite quid Sapientia per Salomonem dicat: Tunc inuocabunt me, et non exaudiam: mane consurgent, et non inuenient me . Hinc est quod fatue uirgines tarde uenientes clamant: Domine, Domine, aperi nobis; sed iam tunc aditum querentibus dicitur: Amen, dico uobis, nescio uos .« Hinc item idem in homilia duodecima: »Ibi iam a Deo non potest mereri quod petit, qui hic noluit audire quod iussit: qui tempus congrue penitentie perdidit, frustra ante regni ianuam cum precibus uenit. Hinc est enim quod per Salomonem Dominus dicit: uocaui et renuistis; extendi manum meam, et non fuit  qui aspiceret; despexistis omne consilium meum, et increpationes meas neglexistis. Ego quoque in interitu uestro ridebo, et subsannabo cum uobis quod timebatis aduenerit. Cum irruerit repentina calamitas, et interitus quasi tempestas ingruerit. Quando uenerit super uos tribulatio et angustia. Tunc inuocabunt me et non exaudiam: mane consurgent, et non inuenient me .« Et aliquanto superius: »Tunc regni ianua lugentibus clauditur, que modo quotidie penitentibus aperitur.«

Et uenerabilis presbyter Beda in expositione Actuum apostolorum: »Demulcet autem apostolus animos Iudeorum, quo ad credendum faciat promptiores, dicendo quod totius mundi Saluator eos primum uisitaturus et benedicturus elegerit, uobis, inquiens,  primum Deus suscitans Filium suum .« Et item: »Multumque decebat illum, quin Cornelium, exaudiri, qui instantiam deprecandi tribus horis continuans a sexta pertrahebat ad nonam, quo tempore Dominus ipse quem rogabat pro totius mundi salute extensis in cruce manibus orabat.« Et item in expositione Euangelii euangeliste Marci ad locum: »Altiore autem sensu: Facilius enim est Christum pati pro dilectoribus seculi, quam dilectores seculi ad Christum posse conuerti.« Et item: »Passurus pro omni mundo, et uniuersas nationes suo sanguine redempturus, moratur in Bethania in domo obedientie.« Et item: »Amphoram aque baiulans occurrit, ut ostendatur huius pasche mysterium pro ablutione perfecta mundi totius esse  celebrandum: aqua quippe lauacrum gratie, lagena fragilitatem designat eorum per quos eadem erat gratia mundo administranda.« Et item: »Consulte siue aque baiuli, seu domini domus, sunt pretermissa uocabula, ut omnibus uerum pascha celebrare uolentibus, hoc est Christi sacramentis imbui, eumque sue mentis hospitio suscipere querentibus, facultas danda signetur.« Et iterum: »Solus orat pro omnibus, sicut et solus patitur pro uniuersis: et quomodo pro nobis maledictum crucis factus est et flagellatus, et crucifixus, sic pro omnium salute quasi noxius 283 crucifigitur.« Et in Commento Luce: »Pharisei autem et legis periti consilium Dei spreuerunt  in semetipsos, non baptizati ab eo. Quod dicit in semetipsos, uel contra semetipsos, significat quia qui gratiam Dei respuit contra semetipsum facit: uel ad semetipsos missum Dei consilium stulti et ingrati uituperantes noluisse recipere. Consilium ergo Dei est, quo per passionem et mortem Domini Iesu mundum saluare decreuit.« Item: »Et bene saginatus uitulus dicitur, quia caro eius adeo spiritali est opima uirtute, ut pro totius mundi salute sufficiat in odorem suauitatis, nidorem uidelicet immolationis ad Deum mittere, et pro omnibus exorare.« Et item: »Qui enim appellatus est in terra rex Iudeorum, in celis est dominus angelorum. uerum quia Christus in carne totius mundi propitiatio et hominum uidelicet et angelorum illuxit,  pulchre sibi inuicem in eius laude dispensationis celestia simul et terrena concinunt.« Et item ex uerbis Ambrosii: »Iuda, osculo Filium hominis tradis?  Filium, inquit, hominis tradis, quia caro, non diuinitas, comprehenditur. Illud tamen plus confutat ingratum, quod eum tradiderit, qui cum esset Dei Filius, propter nos tamen filius hominis esse uoluit, et quasi dicat: Propter te suscepi, ingrate, quod tradis. Interrogatiue sane pronuntiandum puto, quasi amantis affectu corripiat proditorem, Iuda, osculo Filium hominis tradis? hoc est, amoris pignore uulnus infligis, et caritatis officio sanguinem fundis, et pacis instrumento mortem irrogas, seruus dominum, discipulus prodis magistrum, electus auctorem?« Et item  ex uerbis Hieronymi: »Et quomodo pro nobis maledictum crucis factus est, et flagellatus et crucifixus, sic pro omnium salute quasi noxius inter noxios crucifigitur, ut ubi abundauit peccatum, superabundet et gratia.«

Et Cassiodorus in Psalmo XX: »Ille solus est qui desiderio desiderauit mori, quando se pro omnium salute offerebat occidi, ut pretiosus sanguis eius mundum redimeret, ne diabolus eum adhuc iniqua presumptione uastaret.« Et item in eodem: »Nam nescientes uera dixerunt: oportuit unum pro omnibus mori.« Et item in psalmo XXI: »Audiamus ergo uocem membrorum ex ore capitis, et intelligamus ex nostra persona merito fuisse locutum, qui se hostiam obtulit pro salute cunctorum.« Et  item in eodem: »Quapropter iam non pertimescimus dicere Deum carne passum, Deum mortuum pro salute cunctorum.« Et item eodem: »Nam qui pati uenerat pro salute cunctorum, quem eorum non diceret fratrem?« Et in psalmo XXX: »De passione sua multa dicturus, ut eam frequenti memoria piissimus commoneret, quam pro omnium salute suscepit.« Et in psalmo XLIu: »Hec omnia carni conueniunt, cui piissimum uerbum unitum est pro salute cunctorum.« Et in psalmo LXIII, A timore inimici eripe animam meam: »Non postulat ut minime pro omnium salute moriatur, unde Petrum arguit dicentem, Propitius tibi esto, Domine, non erit tibi hoc ; sed ut a timore populi persequentis  anima 284 erepta sancte dispensationis sue compleat passionem.« Et in psalmo LXX: »Nam cum dixero uerbum Patris fecisse celum et terram, et omnia que in eis sunt, perfecta Dominum deuotione laudaui. Sed cum adiunxero incarnatum esse pro salute cunctorum, adieci cumulum laudibus plenis.« Et in psalmo LXXIII: »Reuera intelligens factus est Asaph, qui talia petit unde totus mundus potuisset absolui.« Et in Psalmo LXXIu: »Ut liberaretur a crimine, inuocare neglexit omnium Redemptorem.« Et in psalmo LXXXIu: »Ad egrotos medicus, ad pestilentia plenos auctor salutis aduenit: quod non solum ad unam gentem, sed ad beneficium totius orbis aptandum est.« Et in psalmo CXu: »Dignum est enim ut publice debeat laudari,  qui pati pro omnium salute dignatus est.«



CAPUT XXXIu. Nunc quod supra commemorauimus tertium sequitur, quomodo orthodoxi et antiqui magistri ex scripturis authenticis demonstrant, discrete non debere intelligere, quia licet fuerit Christus passus pro omnibus, non tamen omnes ad eternam salutem mundi pretio, id est passionis eius mysterio sint redempti. A quo pretio extranei sunt, qui aut delectati captiuitate redimi noluerunt, aut post redemptionem ad eamdem sunt captiuitatis seruitutem reuersi.

Ecce quomodo sancti doctores senserunt atque scripserunt, quod Christus iehsu Dominus noster, redemptio scilicet totius mundi, pro omnibus sit passus, licet non omnes passionis eius mysterio sint redempti. Nam si Christum his tantum remedia  attulisse dicimus qui redempti sunt, uidebimur absoluere non redemptos, quos pro redemptione contempta constat esse puniendos, sicut sanctus Augustinus in sermone de Symbolo ad neophytos ex Euangelio dicit: ueniet hora, quando omnes qui sunt in monumentis audient uocem eius, et procedent qui bene fecerunt in resurrectionem uite; qui mala egerunt, in resurrectionem iudicii ; et illi uidebunt in forma hominis in quem crediderunt, et illi quem contempserunt: formam uero Dei, qua equalis est Patri, impii non uidebunt. Tolletur enim impius, ne uideat claritatem Domini, et beati mundicordes, quoniam ipsi Deum uidebunt. Et Dominus dicit: Predicate Euangelium omni creature, id est omni homini: Qui crediderit et baptizatus  fuerit saluus erit, qui uero non crediderit condemnabitur . Et: Qui non credit iam iudicatus est, quia non credidit in nomine unigeniti Filii Dei. Hoc est autem iudicium, quia lux uenit in mundum, et dilexerunt homines magis tenebras quam lucem: erant enim eorum mala opera . Et: Cum uenerit ille spiritus 285 ueritatis, ille arguet mundum, id est habitatores et amatores mundi, de peccato, quia non credunt in me . Lux enim in tenebris lucet, et tenebre eam non comprehenderunt : non quia non potuerunt, sed quia noluerunt. Nam et tenebre receperunt, quibus dicitur: Fuistis aliquando tenebre, nunc autem lux in Domino ; quotquot  autem receperunt eum, dedit eis potestatem filios Dei fieri, his qui credunt in nomine eius .

Unde si, ut Predestinatiani dicunt, non est passus Dominus nisi pro his tantum qui passionis eius mysterio sunt redempti, et qui non saluantur non est uoluntatis Dei, cuius uoluntati nemo potest resistere, penitus ut saluentur, iniustus est Deus qui infert iram, contra quod dicit Apostolus: Absit. Quoniam, ut catholici fatentur magistri, est gratia Dei saluos faciendi, et est liberum arbitrium uoluntarie Deo sacrificandi: et nemo inuitus bene facit, etiam si bonum est quod facit, quia nichil prodest spiritus timoris ubi non est spiritus caritatis. Quapropter catholica Ecclesia cantat Domino misericordiam et iudicium, qui non uenit ut iudicaret  mundum, sed ut saluaretur mundus per ipsum. ueniet autem, sicut in symbolo confitetur, ad iudicandos uiuos et mortuos. Si ergo, ut Augustinus dicit, non est Dei gratia, quomodo saluat mundum? et si non est liberum arbitrium, quomodo iudicat mundum? Passus est igitur Dominus pro omnibus, licet non omnes passionis eius mysterio sint redempti, ut omnis qui credit in ipsum non pereat, sed habeat uitam eternam, ad quam inuitat omnes, dicens: uenite ad me omnes, et inuenietis requiem animabus uestris , et uult omnes homines saluos fieri, qui neminem uult perire, licet non omnes saluentur. Quod autem quidam saluantur, saluantis est donum: quod uero quidam pereunt, pereuntium est meritum, quia periuit Adam et in ipso omnes periuimus.  De qua massa perditionis quidam gratia eliguntur ad uitam, quidam in ea iudicio deseruntur, et non a Deo predestinantur ad mortem, qui non uult mortem peccatoris, sed ut conuertatur et uiuat . Ipse est enim resurrectio et uita, et qui credit in eum, etiamsi mortuus fuerit uiuet, et qui uiuit et credit in eum non morietur in eternum , uita uiuens ex pane uiuo, qui de celo descendit, et dat uitam mundo, quem dedit in cruce pro omnibus redimendis, sicut ipse dicit: Et panis quem ego dedero caro mea est pro mundi uita . Ad cuius esum omnes Psalmista inuitat dicens: Accedite ad eum, et illuminamini, et uultus uestri non erubescent ; et: Gustate et uidete quam suauis est Dominus: beatus  uir qui sperat in eo . Et de quo iterum idem dicit: Qui se elongant a te, peribunt : quoniam ut ipse Dominus dicit: Qui non crediderit, uidelicet in promissam et paratam omnibus salutem, condemnabitur ; et Paulus, imo per eum ipse Christus, ea tantum fide que per dilectionem operatur credentes saluari dicit, eius coapostolo affirmante, non prodesse fidem, si opera quisque non habeat.

286 Noti enim sunt per uniuersum mundum atque manifesti quorum exempla posuimus, quos singillatim ex nomine designauimus, quorumque doctrine innitimur, a quorum doctrina et sensu quicunque discordat inter catholicos numerari non  ualet. Qui siue Hebrea, siue Greca, siue Latina linguis in catholice ueritatis predicatione fulserunt, De quorum scriptis sanum sapientibus pie querentibus pax et multiplex profertur instructio, que sicut alias hereses destruxit, ita etiam hunc qui nunc repullulat abscidit errorem. Quorum lectionem, uel potius lectionis ueram intelligentiam, multum imprudenter et nimis imperite isti moderni Predestinatiani declinare noscuntur, ut etiam de eorum complici peruerse conspirationis consensu singulari numero dictum sit a Propheta: Noluit intelligere ut bene ageret: iniquitatem meditatus est in cubili suo . Quid autem iniquius, ut Leo scribit, quam impie sapere, et sapientioribus doctioribusque non credere? Sed in hanc insipientiam cadunt, qui  cum ad cognoscendam ueritatem aliquo impediuntur obscuro, non ad propheticas uoces, non ad apostolicas litteras, nec ad euangelicas auctoritates, sed ad semetipsos recurrunt, et ideo magistri erroris existunt, quia ueritatis discipuli non fuerunt. Premissa enim uoce Dominica que dicit: Predicabitur hoc Euangelium in toto mundo , secundum prenuntiationem propheticam que illi dicit: uox tonitrui tui in rota , id est predicatio Euangelii in toto mundo, qui illis dicit: Predicate Euangelium omni creature , quorum sonus in omnem terram exiuit, et in fines orbis terre uerba eorum , hodieque procedunt, isti sunt quos descripsimus Patres catholici, quibus Dominus per prophetam dixit, et usque  hodie eorum doctrina recta fide et operibus bonis Ecclesiam gubernantibus dicit: Ponite corda uestra in uirtute eius, ciuitatis scilicet Ierusalem, que est Ecclesia, et distribuite domos eius, ut enarretis in progenie altera, quoniam hic est Deus noster , id est, ut non habeatis formam pietatis uirtutem eius abnegantes, sed in uirtute eius ponite corda uestra, que est caritas de corde puro et conscientia bona et fide non ficta, et ista dispensatione predicationis uestre distribuite domos ciuitatis mee, magni scilicet regis, concordantes in angulo Euangelii uera caritate coniuncto, ut enarretis in progenie altera, quoniam ego sum Deus uobiscum permanens omnibus diebus usque ad consummationem seculi, qui dabo uobis gubernantibus Ecclesiam  meam, aduersus quam porte inferi non preualebunt, os et sapientiam cui non poterunt resistere et contradicere omnes aduersarii uestri.

Isti, inquam, orthodoxi doctores in Asia, Europa et Libya, que et Africa dicitur, atque in quatuor mundi partibus, Oriente, Occidente, Aquilone et Austro, illuminati ab eo qui est uere lux mundi, et illuminat omnem hominem uenientem in hunc mundum , quicunque illuminatur, siue naturali ingenio, seu sapientie doctrina, edocti etiam a perfecto ter quaterno apostolorum numero, perfectique 287 in fide Trinitatis et doctrina atque euangelica uita, per undecim regiones orbis terre sedentis in tenebris et umbra mortis, id est Italiam,  Galliam, Africam, Hispaniam, Illyricum, Thraciam, Asiam, Orientem, Pontum, Aegyptum, Britanniam: que ut numero denarium quippe excedentes, ad duodenarium non peruenerant, ita et merito imperfecte erant antequam euangelica fide et doctrina perficerentur, hec que ex eorum scriptis collegimus, inter alia recte fidei predicamenta, per centum decem et trium prouinciarum mysticum eque numerum docuerunt: quoniam quicunque in prefatis tribus orbis dimensionibus, Europe uidelicet, Asie, et Africe, et in quatuor mundi partibus, in undecim quoque regionibus, et in his centum decem et tribus prouinciis, in nomine Patris et Filii et Spiritus sancti renatus ex aqua et Spiritus sancto, legis decalogum gratia euangelice predicationis uita obseruans  et moribus, cum Dei dilectione et proximi, in unitate Ecclesie catholice perseuerauerit, ad eternam uitam, que centenario numero qui de leua transfertur in dexteram designatur, auctore et fautore Christo perueniet, cuius auctoritate Patres isti per dispositionem apostolicam, que illis diuisit terre, id est Ecclesie, agrum in funibus distributionis, domos sibi distributas ad regendum susceperunt, suisque successoribus fide et doctrina, qua celitus imbuti fuerunt, regendas translati ad regna celestia reliquerunt. Unde et Basilius in sermone de psalmo quinquagesimo nono dicit: »Nunc ergo, inquiens, hanc precipuam et uelut priuatam quamdam hereditatem in diuisionem uocabo, et communem cum ceteris omnibus faciam. Cum autem diuisum fuerit  testamentum in omnes, et cuncta eius utilitas uniuersis ceperit esse communis, Deo pro nobis omnibus melius aliquid prouidente, tunc etiam conuallis tabernaculorum dimetietur, hoc est uniuersus orbis terrarum, qui uallis tabernaculorum pro habitaculis corporum dictus est, hic uelut quadam sorte diuisus atque dimensus, per singula loca Ecclesiarum Dei parochiis et incolatibus distinguetur. Tunc etiam ea que diuisa sunt in unitatem fidei congregabit ille qui pacificat per sanguinem suum, siue que in terra sunt, siue que in celis, et qui medium parietem sepis soluens facit utraque unum .«

De quibus dimensionibus sortiti sunt isti catholici doctores huiusmodi regendas parochias, id est in urbe Roma, orbis scilicet capite, indeque per totum  mundum, Innocentius, Celestinus, Leo, atque Gregorius, non solum de hoc capitulo, quo euangelica et apostolica auctoritate docetur, quia Christus iehsu uenit in hunc mundum peccatores saluos facere, qui pro impiis mortuus est iustus pro iniustis; et quod si unus pro omnibus mortuus est, ergo omnes mortui sunt, et pro omnibus mortuus est: uerum et de prescientia et predestinatione Dei, atque de gratia et libero arbitrio, necnon et quod Deus omnes homines uult saluos fieri, et neminem 288 uult perire, sicut prescripsimus, docuerunt. In Italia nichilominus prouincia Ligurie, ceterisque Italice regionis decem et octo prouinciis, sanctus Ambrosius. In septemdecim eque Galliarum prouinciis  uinciis sanctus Hilarius et Prosper, ita ut scripsimus, docuerunt. In sex prouinciis Africe Cyprianus Carthaginensis archiepiscopus, et sanctus Augustinus Hipponeregiensis episcopus sic catholice docuerunt. Idemque beatus Augustinus antidoti confectionem, ad hanc et alias multas infirmitates mirifice facientem, hoc morbo in Galliis laborantibus circa finem dierum suorum transmisit. Hispanie quoque septem prouincie hac doctrina catholica per sanctum Hilarium et Prosperum illustrate fuerunt. In prouinciis decem et nouem Illyrici, Pauli predicatione fundatis, et sex prouinciis Thracie, in qua est Constantinopolis, quam Gregorius Nazianzenus, uir in fide et doctrina opinatissimus, per duodecim annos episcopaliter rexit, hereticorum capita conquassauit,  eosque nouacula lingue catholice a prouinciis eisdem erasit. uerum et Dionysius Areopagites, antiquus et uenerabilis Pater, sicut scripsimus, apostolice docuit, et Ioannes Chrysostomus ita ut eius declarant testimonia predicauit. In duodecim prouinciis Asie, sicut ipse Ioannes Chrysostomus suis scriptis demonstrat, exsul factione hereticorum et quorumdam etiam liuore, ita perdocuit. In Syria Cilicie, in qua est Antiochia, prouinciis uidelicet decem numero, isdem Ioannes Chrysostomus, antequam ab Antiochia, ut Liberatus Carthaginis archidiaconus scribit, assumptus Constantinopoli ordinaretur episcopus, ita dogmatizasse probatur. Beatus quoque Hieronymus in Syria Palestina, in qua est Ierusalem ciuitas et Bethleem oppidum, sicut  posita a nobis eius testimonia declarant, ita sensisse et docuisse probatur. In Ponti octo prouinciis, quarum una est Cappadocia, Basilius Cappadocus, magnus et orthodoxus orator, ita catholice docuit. In Aegypto, in qua est Alexandria, Athanasius, Theophilus, et Cyrillus, sicut scripsimus, sex prouincias docuerunt. In Britannia quinque prouinciarum Beda presbyter, ut ostendimus, sanctarum Scripturarum auctoritate et sanctorum Patrum doctrina hec catholica monumenta suis posteris dereliquit.

Sicque talium uirorum predicatione, a Christo illuminata, et ab apostolis fundata, catholica toto orbe diffusa Ecclesia consistente, isti moderni Predestinatiani, qui quantum rescire possumus, diuersi ordinis et habitus, diuerseque professionis, nec ad  decimum numerum peruenerunt, in tribus tantum prouinciis, contra tantorum doctrinam sicut legitur mures egressi de cauernis suis, et uelut pustule humore noxio coalescente de loco in loco scatent in corpore, atque uelut putres et corrupte cicatrices Ecclesie membra fedare tentantes, se catholicos esse dicunt, suisque capitulis, uel potius pediculis, ecclesiarum presules, nimio errore et sine discussione uel examinatione ordinatos, atque non appropinquantes apostolice 289 forme, denotare seu infamare presumunt. Sed non est hoc nouum, sicut nec noua heresis quam extollunt. Ut enim beatus Augustinus, et in tractatibus Psalmorum, et in opusculis de Pastoribus et Ouibus, et etiam in aliis suis libris dicit:  »Donatiste apud se tantum in Africa catholicam remansisse gloriabantur Ecclesiam, falso inter cetera Scripture donantes exemplum quo dicitur: Deus ab Africo ueniet, et sanctus de monte condenso et umbroso .« Quorum falsitatem idem beatus Augustinus apertissime denudauit, et reprobauit, atque reuicit. Nam si plures quam diximus numero moderni existant Predestinatiani, necdum cognoscere possumus: quia etsi eorum corda in insaniam peruersi sensus ebulliunt, praua tamen que sentiunt apertius eloqui non presumunt. Ita ut aperte uideamus impleri quod scriptum est: Congregans sicut in utre aquas maris . Aqua enim maris sicut in utre congregata est, quando amara hereticorum scientia quod praue  sentit in pectore comprimit, et aperte dicere non presumit. Et recte nouiter garrientes, ut diximus, quantum cognoscere possumus, in nouenario numero remanent, et ad decimum non perueniunt: sicuti et nouem leprosi, qui, uno ad gratias referendas reuerso, ingrati Domino remanserunt: quia et isti ab unitate Ecclesie in fide catholica permanente, paucitatem sue uilitatis segregantes, si saluari uolunt, ad unitatem catholice fidei necesse est ut redire procurent. Nouem itaque indigent uno, ut quadam unitatis forma coagulentur, et decem sint: unum autem non eis indiget ut custodiat unitatem, Unum si addatur ad nouem, quedam effigies unitatis impletur, quo fit tanta complexio, ut ultra non progrediatur, et hac per infinitatem numeri regula  custodiatur: a qua qui sui prauitate sensus reprobi effecti a consortio unitatis exclusi sunt, in nouenario numero, nisi reuersi fuerint, tanquam imperfecti remanentes, inter ignotos in die magni iudicii damnabuntur, quibus dicit Dominus: Nescio uos .

Sed si isti, qui ut errorem suum astruant, quorumdam doctorum ex his quos nominatim signauimus testimonia proferunt, sententiam libri Apologie beati Gregorii Nazianzeni sollicite legerent, et sibi studiose aptare curarent, solertius et salubrius in lectione et doctrina, atque auditu doctrine eorumdem Patrum proficerent, eorumque testimonia audientibus ponderando proponerent. Nos quoque, si illam deuote mentibus nostris recondimus, et uigilanter  attendimus, calcatiusque in Scripturis et doctorum tractatibus legimus, dente simplici ruminare, ac palato cordis progustare, sincera etiam fide, et sobrio intellectu, ac mundo corde sumere, ori quoque nostro ostium et seras adhibere, uerbisque nostris stateram apponere, et modum eis imponere procurabimus, ut auditoribus in tempore tritici mensuram, sicut scriptum est , tribuere ualeamus. Ait enim Dominus ad chorum predicantium per prophetam: Audiens 290 nuntiabis eis ex me , ex me uidelicet, non ex te. Ac si aperte omnes nos moneat, ut Scripture et catholicorum dictis nostros sensus accommodemus, et que inde, Domino inspirante, libamus, ac si de puro  prelo illibata audientibus propinemus, et non dicta catholica ad nostros prauos sensus inflectere presumamus. Ait enim prefatus magnificus doctor Gregorius in libro quo diximus, id est in Apologia: »Triplici namque modo in Ecclesia dicentium periculum pendet, ex sensu, ex uerbo, ex auditu, ut perfacile eueniat, in uno saltem aliquo, si non in omnibus labi. Aut enim minus illuminatus est sensus, aut ad explanandum defuit sermo sufficiens, aut bene prolata crassior non recipit auditus, et ex uno quolibet horum casu fit in omnibus periculum ueritatis. Et quidem in aliis quibusque studiis et doctrinis facile uel profertur uel recipitur: in his uero nostris scholis ipsa auditorum exspectatio dicturo periculum generat. Tanquam enim de Deo audituri,  et de summa omnium spe ac salute suscepturi uerbum, quanto callidiores erga fidem fuerint, tanto attentiores et scrupulosiores erga audiendum fient; ita ut sicubi aliquid secus dicentis sermo sonuerit, non titubationem lingue putent, sed proditionem fidei pietatisque condemnent, et iudicent omnia non docentis ratione, sed propriis sensibus. Non enim quos in Ecclesia audiunt, sed quos de domo secum deferunt conseruantes dogmata, non que rationabiliter didicerunt, sed que ex consuetudine non probabili tenuerunt. Et hoc dico adhuc non ualde malorum hominum uitium, qui licet regulam non teneant ueritatis, tamen religiose hec pati uidentur, et habere zelum Dei, sed non secundum scientiam: et ideo fortassis uidebantur non debere uehementius condemnari; utpote nec multum uapulaturi  tanquam ignorantes Domini uoluntatem, et idcirco non facientes eam. Atqui fortassis etiam corrigi aliquando poterunt et emendari. Sed religiosa mens quam cito offenditur, tam prompte et facile curatur. Si quis forte ei sermo apte et competenter adhibitus cor pulsauerit, continuo sicut ignifer lapis pulsatus simili, ex ea que sibi naturaliter inest lucis scintilla lampadas confestim ueritatis accendit. De illis uero quid dicamus, qui dum iactantie gloriam querunt, et preesse populis delectantur, iniquitatem in excelsum loquuntur: qui uelut Iamnes quidam et Mambres, non tam Mosi quam ueritati resistunt, et aduersum sanam doctrinam commouent arma uerborum? Tertium quoque genus est ex  imperitia contradicentium: quam utique imperitiam consequenter insolentia comitatur, et omni uerbo, nisi quod ipsi protulerint, hostiliter et insolenter occurrunt. A quibus, secundum Domini dictum, porcorum more ueritatis margarite pedibus conculcantur. Alii quoque sunt, qui nullam quidem ex proprio sensu opinionem deferunt, neque aliquam formam de fide Dei obtinent, uel bonam uel malam: sed 291 omnibus se tradunt magistris, atque omnem suscipiunt sermonem; uelut quod melius est et rectius ex omnibus electuri, ignorantes quia non bonos de ueritate iudices elegerunt, semetipsos uidelicet, iudicare se putant posse de se que se fatentur ignorare: tum deinde ex uerisimilibus frequenter in hoc,  modo in illud uersi atque mutati, et omni uerbo nunc acquiescentes, paulo post iterum reluctantes, simul et magistros et studia permutant, et uelut puluis uento agitatus facile transferuntur. Ad ultimum uero stultitie sue proferunt fructum. Nam uelut fatigati audiendo diuersos, et uicti tedio simul omnia respuunt, et ueluti uacui et inanes in omnibus que crediderunt facti, continuo etiam contemnere et irridere nos incipiunt, uelut nichil rationabile in fide nostra habentes, et patiuntur quod accidere solet his qui oculos dolent, et solis lumen accusant, uel qui aures, et uoces hominum minus esse sonoras queruntur. Propterea ergo multo utilius est anime, simpliciter et pure ueritatis elementa suscipere, et uelut ceris ea nondum charaxatis inscribere, quam  super illa que ante male scripta sunt perducere, id est super malam doctrinam et peruersa dogmata uerbum fidei ac ueritatis ingerere, et cum primis postrema confundere.« Et paulo post: »Animam uero illam melius excolam, que nullo adhuc maligni cultoris aratro temerata est, nec preuentione pessimi seminis occupata. Ahoquin duplicabitur nobis labor, dum necesse est prius conceptas malitie formas detrudere: tum deinde bonitatis imaginem uirtutum ceris uarianter reformare, ut quam multe ac diuerse fuerant in anima species deprauationis, tam multe sint et restitutionis.«

Ceterum quod dicit domnus Prudentius in libello suo, quem ad quosdam fratres, antequam supra memoratam epistolam Weniloni archiepiscopo suo direxisset,  composuit. »Cum enim, inquiens, quemadmodum sancti euangeliste, uerissimi uidelicet dictorum ipsius factorumque stipulatores atque scriptores testantur, inter cenandum mysteria sue quam uoluntate subiit mortis prorsus indebite nostreque redemptionis ediceret, pro quibus pateretur intimauit. Dicit enim Mattheus: Et accipiens calicem, gratias egit et dedit illis dicens: Bibite ex hoc omnes. Hic est sanguis meus noui testamenti, qui pro multis effundetur in remissionem peccatorum . Marcus autem: Et accepto calice gratias agens dedit eis, et biberunt ex illo omnes. Et ait illis: Hic est sanguis meus noui testamenti, qui pro multis effundetur . Lucas uero: Et, accepto pane, gratias egit et fregit, et dedit eis dicens:  Hoc est corpus meum quod pro uobis tradetur, hoc facite in meam commemorationem. Similiter et calicem, postquam cenauit, dicens: Hic est calix nouum testamentum in sanguine meo qui pro uobis effundetur . Si sic tantummodo nobis intelligendum tradit quod dicit euangelista Lucas, ut non aliter illud intelligamus, nisi quod pro uobis tradetur, et pro uobis fundetur, id est pro illis qui ibi aderant, in hoc quod Mattheus 292 et Marcus dixerunt, nobis spes aliqua esse potest: possumus enim esse de illis multis. Sed in hoc quod Lucas dixit, spes nobis salutis nulla erit, nec fides aliqua remanebit, quia Lucas nonnisi tantum pro uobis dixit; et si ueritas sicut uerum dicit, uerum dixerit,  quia hoc corpus pro uobis tradetur, et hic calix pro uobis fundetur, quoniam Iudas ibi interfuit, et sacramenta cum aliis discipulis illa percepit, restat nobis intelligendum, quia etiam pro eis, sicut catholici doctores supra nobis ostenderunt, Dominus passus fuerit, qui passionis eius mysterio ad eternam non redimuntur salutem.«

Quia uero et Iudas cene Domini interfuerat, sicut et euangelica ueritas monstrat, pro quo dicit Dominus fusurum sanguinem suum, qui redemptus non est ad salutem, et sanctus Ioannes Chrysostomus in homilia de proditione Iude testatur: »uides, inquit, quod immunda sunt eorum azyma, quod illicita festiuitas, quod non pascha Iudaicum, sed exemptum et euacuatum est pasche spiritalis aduentu,  quod Christus tradidit. Nam cum manducarent, inquit, et biberent, accepit panem et fregit et dixit: Hoc est corpus meum quod pro uobis tradetur. Agnoscunt quod loquor, qui sunt diuinis consecrati mysteriis. Et iterum: Accepit calicem et dixit: Hic est sanguis meus qui pro multis effundetur in remissionem peccatorum. Et presens Iudas erat, ista Christo dicente. Iste est sanguis, dic, Iuda, quem triginta denariis uendidisti. Iste est sanguis, de quo cum Phariseis pactum fecisti. O Christi misericordia! o Iude dementia! Ille enim triginta denariis paciscebatur ut uenderet, et Christus ei sanguinem quem uendidit offerebat; ut haberet remissionem peccatorum, si tamen impius existere noluisset. Nam adfuit Iudas, qui illius sacrificii communicationem  meruit, et pedes eius quando aliorum discipulorum lauit, ut excusationem sue malitie non haberet: sed ille detestandas mentis insidias cogitabat.« Et sanctus Leo in homilia tertia de passione Domini: »Cur, inquit, Iuda, de eius bonitate diffidis, que te a corporis et sanguinis sui communione non repulit?« Beatus nichilominus Augustinus in expositione psalmi X ita dicit, loquens contra hereticos: »Christus quid uobis fecit, qui traditorem suum tanta patientia pertulit, ut ei primam eucaristiam confectam manibus suis, et ore suo commendatam, sicut ceteris apostolis traderet? quid uobis fecit Christus, qui eumdem traditorem suum, quem diabolum nominauit, qui ante traditionem Domini nec loculis Dominicis fidem potuit exhibere, cum ceteris  discipulis ad predicandum regnum celorum misit? ut monstraret dona Dei peruenire ad eos qui cum fide accipiunt, etiamsi talis sit per quem accipiunt, qualis fuit Iudas.« Et in psalmo XXXIu: »Ille uidebat traditorem suum, et elegit illum magis ad opus necessarium, illius malo magnum bonum operatus est; et tamen inter duodecim electus est, ne ipse duodenarius tam exiguus numerus esset sine malo. Hoc ad exemplum 293 nostre patientie. Quoniam necesse erat ut inter malos uiueremus, necesse erat ut malos siue scientes siue nescientes toleremus, exemplum patientie prebuit, ne deficias cum ceperis inter malos uiuere. Et quia illa schola Christi in duodecim non defecit, quanto magis nos firmi esse debemus, cum  implentur in Ecclesia magna que de malorum admistione predicta sunt?« Et in psalmo XLuII: »Omnes quippe sacramentum baptismi Christi accipientes Christiani uocantur, sed non omnes digne illo sacramento uiuunt. Sunt enim quidam, de quibus dicit Apostolus: Habentes formam pietatis, uirtutem autem eius abnegantes .« Et paulo post: »Sunt ergo filie male, et inter illas est lilium in medio spinarum. Itaque illi sacramenta habent, et mores bonos non habent, et Dei dicuntur et non Dei, et eius dicuntur et alieni, eius propter ipsius sacramentum, alieni propter uitium.«

Hanc catholice discretam intelligentiam, quod Christus iehsu Dominus noster pro omnibus passus sit, licet non omnes passionis eius mysterio sint  redempti, demonstrat etiam beatus Ambrosius in secunda Epistola ad Corinthios dicens : »Quod si unus pro omnibus mortuus est, ergo omnes mortui sunt. Quoniam Christus diligens genus humanum, ut eos redimeret morti se dedit, et quia omnes necesse est mori causa Ade, pro omnibus mortuus est Christus, ut eos a secunda morte liberaret.« Et in prima Epistola : »Rei sunt corporis et sanguinis Domini. Occisus est enim pro his qui beneficium eius in irritum ducunt.« Et in Epistola ad Romanos : »Per unum hominem peccatum in hunc mundum intrauit, et per peccatum mors: et ita in omnes homines pertransiit, in quo omnes peccauerunt . Quia Adam unus, id est Eua, quia et mulier Adam est, peccauit in omnibus:  ita unus Christus Filius Dei peccatum uicit in omnibus; et quia propositum gratie Dei erga genus humanum ostendit, ut ipsa primordia peccati manifestaret, ab Adam cepit qui primum peccauit, ut prouidentia unius Dei, per unum reformasse doceret, quod per unum lapsum fuerat et tractum in mortem.« Et item: »Adam autem ideo forma futuri est, quia iam tum in mysterio decreuit Deus per unum Christum emendare, quod per unum Adam peccatum erat, sicut dicit in Apocalypsi Ioannes apostolus: Agnus qui occisus est a constitutione mundi .« Hec de generali ad omnes proposito Dei, quia pro omnibus passus est. Sed quia proprio eorum uitio non omnes passionis eius saluentur mysterio, item in eadem dicit epistola : »Sicut  per unius delictum in omnes homines in condemnationem, sic et per unius iustitiam in omnes homines in iustificationem uite , hoc est, sicut unius delicto omnes in condemnatione erant similiter peccantes, ita et iustitia unius omnes iustificantur credentes: sicut quilibet condemnationem hanc generalem esse putant, simili modo et iustificationem generalem accipiunt; sed non est uerum, quia non omnes credunt.« Et in Epistola prima ad Corinthios : »Tradidi enim uobis in primis, quoniam 294 Christus mortuus est pro peccatis nostris ; et Moyses de cruce eius: Tunc uidebitis uitam uestram pendentem ante oculos uestros, et non credetis .« Et de generali beneficio, quia  pro omnibus passus est, et resurrexit, quia resurrexit, inquiens, tertia die . »In Christo enim omnes resurrexisse, sicut in Adam mortuos esse, nemo fidelium denegat.« Et item: »Per hominem mors, et per hominem resurrectio mortuorum . Ut quia peccato hominis mors inuenta est, Christi iustitia resurrectionem meruerit mortuorum.« Et item, quia non omnes saluantur passionis Christi mysterio, qui sunt qui salui fiunt in eadem epistola dicit : »Tempore accepto exaudiui te . Sic enim decreuit Deus affluere misericordiam suam, ut in nomine Christi poscentibus auxilium largiretur.« Et item, de passionis eius beneficio generaliter cunctis proposito : »Christus enim, inquiens, post crucem  descendit ad inferos deuicta morte; et quia peccatum nesciebat, teneri a morte non potuit, quia mors peccatum inaniuit et infernum, ut mors iusti peccatoribus proficeret, ut de cetero mors eos qui signum crucis habent tenere non possit.« Item  de his qui crucis saluantur mysterio, in Epistola ad Romanos: Si enim complantati sumus similitudini mortis eius, simul et resurrectionis erimus . »Tunc nos feliciter dicit posse resurgere, si similitudini mortis eius fuerimus complantati, id est, si in baptismo omnia uitia deponentes, in nouam uitam translati de cetero non peccemus: per quod simul et resurrectionis illius similes erimus, quia similitudo mortis similem prestabit resurrectionem. Nec enim erit similitudo, ut nichil distet qui similis  erit in corporis gloria, non in diuinitatis natura.« Et item  generalis beneficii discretionem demonstrat in Epistola prima ad Corinthios: Sicut enim in Adam omnes moriuntur, ita et in Christo omnes uiuificabuntur . »Omnibus qui sunt ex eius corpore acquisiuit uitam, id est resurrectionem. Quamuis ergo generalem tribuit resurrectionem, ut sicut in Adam omnes, siue iusti, siue iniusti, moriuntur, ita et in Christo omnes, tam credentes quam diffidentes, resurgant: licet ad penam increduli, tamen uiuificari uidentur, quia corpora sua recipient, iam non morituri, sed passuri penam in eis sine fine quod credere noluerunt.« Item , quod generaliter omnibus per crucem salus proposita operatur singulis, in eadem Epistola:  uerbum enim crucis pereuntibus quidem stultitia est . »Manifestum est, quia quibus crux Christi stultitia est, in perditione sunt: inferni enim morti non sunt erepti. His autem qui salui fiunt, uirtus Dei est . Non est obscurum, quia his qui credunt uirtus Dei est: credunt enim non infirmitatem esse crucem Christi, sed uirtutem, intelligentes mortem uictam esse in cruce: cuius signum qui habent salui sunt, quia ab illa teneri non possunt.« Quia generaliter omnibus sit salus proposita, item  in eadem dicit epistola: Omnis qui in agone contendit, ab omnibus se abstinet . »Ab his omnibus que uitanda eadem tradit disciplina, cum sciant unum 295 coronandum: quanto  magis obseruandum nobis est, quia omnibus promissa est salus?«

Qualiter uero se quisque hoc generali defraudet beneficio, in eadem epistola ipse demonstrat dicens : Spiritalis diiudicat omnia . »Cum enim constet omnes inimicos fidei falsa tenere pro ueris, accusatio illorum in irritum iam deducta est, ueri iudicio condemnata: quia Qui non credit, inquit Dominus, iam iudicatus est . Sed et credens atque redemptus, si in eo quod credidit et redemptus est non permanserit, et ipse beneficio generali se priuat.« Item idem  in eadem epistola dicit: »Empti enim estis pretio , et quia caro pretio empti sumus, propensius Domino nostro seruire debemus,  ne offensus a qua nos redemit morti nos reddat.« Et quia nec tales peribunt, si in incredulitate uel in iniquitate non perseuerauerint, in eadem demonstrat dicens : Non potui uobis loqui quasi spiritalibus . »Spiritus enim sanctus tunc permanet in eo cui se infuderit, si manet in proposito regenerationis, si quo minus, abscedit: ita tamen ut si reformauerit se homo, redeat ad illum. Semper enim paratus ad bonum est, diligens penitentiam.« Quod de Spiritu sancto hic catholicus doctor dicit, hoc de Patre et Filio cum eodem Spiritu sancto est sentiendum, quorum una est uoluntas et operatio.

Hanc catholice discretam intelligentiam de redemptione humani generis per Domini passionem,  tenuit sanctus Hieronymus, dicens in expositione Epistole ad Ephesios: »Hoc in Dei Filio possibile iudicandum est, quod cruore suo non urbem unam sed totum purgat orbem.« Et in Commentario Matthei: Filius hominis non uenit ministrari, sed ministrare, et dare animam suam redemptionem pro multis . »Non dixit pro omnibus, sed pro multis, id est pro his qui credere uoluerint.« Sic et Beda in homilia Euangelii decima tertia: »In Spiritu sancto baptizans,« quin Christus, »ad tollenda peccata, non solum Isrel, sed et totius mundi, si ei credere uoluerit, idoneus est.« Hanc sanctus Hilarius tenuit et docuit, dicens in expositione psalmi CXuIII: »Tunc humano generi exprobrat non penitenti, neque in uiam euangelicam  pergenti, id quod in psalmo continetur. Que utilitas in sanguine meo, dum descendo in corruptionem ? Exprobrat enim superbis atque maledictis, cur nichil in sacramento sanguinis sui atque mortis utilitatis sue esse existimauerint, cum ille nostri causa et natus, et passus, et mortuus sit.« Sic sensit et docuit sanctus Ioannes Chrysostomus, dicens in Epistola ad Hebreos, qualiter gratia Dei pro omnibus gustauerit mortem, non pro fidelibus tantum, sed pro mundo uniuerso. Et de eo dictum est, ad multorum exhaurienda peccata . Et ipse quidem pro omnibus mortuus est. Quid autem si non omnes credunt, et ille quod suum est impleuit? Sic sensit et docuit S. Augustinus,  dicens in libro de Correptione et Gratia: »Quis magis dilexit infirmos quam ille qui pro omnibus est factus infirmus, et pro omnibus ex ipsa 296 infirmitate crucifixus?« Et in libro sexto contra Iulianum: »Illi sunt liberati a peccato, pro quibus mortuus est qui nunquam fuerat in peccato et semel mortuus, tamen pro unoquoque tunc moritur, quando in eius morte quantelibet etatis fuerit baptizatur, id est, tunc ei proderit mors eius qui fuit in peccato, quando in eius morte baptizatus, mortuus fuerit etiam ipse peccato, qui mortuus fuerat in peccato.« Hanc tenuit et predicauit sanctus Theophilus pontifex Alexandrinus, dicens in capite Paschalis epistole tertie: »Nunc quoque Dei uiua sapientia nos ad sanctum prouocat Pascha celebrandum,  omnes cupiens eius esse participes.« Et in prima synodica: »Idcirco, inquit, omnibus errore seductis uiuens sermo Dei in auxilium nostrum uenit ad terras, que ignorabant cultum Dei, et ueritatis sollicitudinem sustinebant. Cuius rei testis ille qui loquitur, Omnes deliquerunt, simul inutiles facti sunt .« Et item in secunda: »Prebentes nos dignos communione corporis et sanguinis Christi. Sic enim merebimur accipere regna celorum in Christo Iesu Domino nostro.« Et sanctus Leo in epistola ad Leonem Augustum: »Effusio enim iusti pro iniustis sanguinis Christi tam fuit diues ad pretium, ut si uniuersitas captiuorum in Redemptorem suum crederet, nullum diaboli uincula retinerent.« Et Ambrosius in psalmo CXuIII: »Quod  mortuus est Christus, mortuus est semel. Omnibus in commune semel mortuus est, et singulis semel moritur, non frequenter.« Sic sanctus Gregorius tenuit et predicauit in libro Moralium decimo quarto dicens : »Stulti quoque despiciebant me:« ac si aperte diceretur: Ipsi me etiam despexerunt, pro quibus sanandis stultitiam predicationis assumpsi, id est ut per carnem uerbi sanarentur: et ab ipsis despectus sum, pro quibus stultus estimari ueritus non sum. Et item in homilia secunda Ezechielis prophete: »Persecutores suos diligunt predicatores sancti; sed ipse auctor omnium ac Redemptor in passione positus, pro persecutoribus intercedit dicens: Pater, ignosce illis, quia nesciunt quid faciunt . Membra sua ponunt in  passione pro fratribus: sed pro electorum uita usque, ad mortem se tradidit auctor uite. »Et in homilia Euangelii uigesima: »Illum Ioannes Baptista predicare ueniebat, qui quosdam ex Iudea, et multos ex gentibus predicare ueniebat. »Et in uigesimo libro Moralium: »Redemptor corpus passioni obtulit quod pro electis assumpserat.« Et item: »Interpellat pro nobis Dominus, non uoce, sed miseratione, quia quod damnari in electis noluit, suscipiendo liberauit.« Et Prosper ex delegatione apostolice sedis hanc catholicam intelligentiam exposuit, dicens contra Gallos in recapitulatione nona: »Qui dicit quod non pro totius mundi redemptione Saluator sit crucifixus, non ad sacramenti uirtutem, sed ad infidelium  respicit partem, cum sanguis Domini nostri Iesu Christi pretium totius sit mundi.« Hanc ipsa sancta sedes apostolica in arcanis celestium mysteriorum 297 ex apostolorum traditione retinet dicens: »Hec hostia quesumus, Domine, mundet nostra delicta, que in ara crucis immolata totius mundi tulit offensam.« Et item: »Annue nobis, Domine, ut anime famuli tui Leonis hec prosit oblatio, quam immolando totius mundi tribuisti relaxari delicta.« Et: »Respice, omnipotens et misericors Deus, super hanc familiam tuam, pro qua Dominus noster iehsu Christus non dubitauit manibus tradi nocentium, et crucis subire tormentum.« Unde legem credendi, ut beatus Celestinus scribit, lex statuat supplicandi.

Hanc orthodoxe intelligentie discretionem hauserunt  catholici patres nostri de fontibus Saluatoris, qui dicit: Simile est regnum celorum homini qui fecit nuptias filio suo, et misit seruos suos uocare inuitatos ad nuptias, et nolebant uenire . Et post alia: Dico uobis quod nemo uirorum illorum qui uocati sunt gustabit cenam meam . uenerunt autem multi de uiis uocati et sepibus, et implete sunt nuptie discumbentium. Et quidam eorum qui uenerunt, non habuit uestem nuptialem, et ligatis manibus et pedibus missus est in tenebras exteriores, ubi erit fletus et stridor dentium. He nuptie ab ipsis mundi rudimentis parate sunt, hec ad has nuptias ab exortu humani generis uocatio exstitit, sicut sanctus Hieronymus in Commentario epistole ad Galatas dicit: Heres iste paruulus, qui nichil differt  a seruo cum sit dominus omnium, sed sub tutoribus est usque ad prefinitum tempus a patre, totum humanum genus ab exortu usque ad aduentum Christi, et ut amplius dicam, usque ad mundi consummationem significat. Quomodo enim omnes in protoplasto Adam necdum nati moriuntur: ita omnes et hi qui ante aduentum Christi nati sunt, in secundo Adam uiuificantur: atque ita fit, ut et nos legi seruierimus in patribus, et illi gratia saluantur in filiis. Et quoniam, ut beatus Augustinus in libro de Bono perseuerantie dicit , nunquid hominum nature due sunt? absit. Si due nature essent, gratia ulla non esset: unde constat quia natura una, sed dispar est gratia. Et cum unum in generali massa perditionis sit meritum, magna diuersitas est, ab  initio usque ad consummationem seculi, in hominibus morum et actionum. Per similitudinem de uno homine, et de unius uinee diuersitate, duarum lectionum distinctione, Saluator demonstrat, dicens: Simile est regnum celorum homini patrifamilias, qui exiit primo mane conducere operarios in uineam suam . Cum sero autem factum esset, dicit dominus uinee procuratori suo: uoca operarios et redde illis mercedem . Unde sanctus Gregorius : »Ad erudiendam, inquit, Dominus plebem suam, quasi ad excolendam uineam suam, nullo tempore destitit operarios mittere: quia et prius per Patres, et postmodum per legis doctores et prophetas, ad extremum uero per apostolos, dum  plebis sue mores excoluit, quasi per operarios in uinee cultura laborauit. Quamuis in quolibet modulo uel mensura, 298 quisquis cum fide recta bone actionis exstitit, huius uinee operarius fuit.« Et item: uineam pastinauit homo, et circumdedit sepem, et fodit lacum, et edificauit turrim, et misit ad agricolas in tempore seruum, ut ab agricolis acciperet de fructu uinee , et reliqua. Unde Beda: »Bene tempus fructuum posuit, non prouentum. Nullus enim fructus exstitit populi contumacis, nullus huius uinee prouentus, tametsi crebro ac sollicite quereretur, inuentus est. Et sic de primo, secundo, et tertio premissis seruis, usque ad aduentum filii, de quo dicitur: Forte uerebuntur filium meum . Quod ambigere Deus dicitur,  non de ignorantia uenit, sed ut libera uoluntas homini reseruetur. Et uenit filius, qui uenit querere et saluum facere quod perierat, dicens: uenite ad me omnes qui laboratis et onerati estis, et ego reficiam uos : qui non uenit ut iudicet mundum, sed ut saluetur mundus per ipsum. Et apprehendentes coloni filium occiderunt. Quid ergo faciet dominus uinee agricolis illis? responsum est: Malos male perdet : quoniam qui non credit iam iudicatus est, id est iam damnatus est, quia non credidit in nomine unigeniti Filii Dei: hoc est autem iudicium, scilicet damnatio, quia lux uenit in mundum, et dilexerunt homines tenebras magis quam lucem; erant enim eorum mala opera. Iudicatis autem, id est, damnatis illis colonis pessimis, uineam  suam locauit aliis agricolis, qui reddant ei fructum temporibus suis; quia sicut ille apud Mattheum exposuit: Ideo dico uobis, auferetur a uobis regnum Dei, et dabitur genti facienti fructus eius . Sic quippe Deus dilexit mundum, ut Filium suum unigenitum daret, ut omnis qui credit in ipsum non pereat, sed habeat uitam eternam . Et beatus Petrus: Non tardat, inquit, Dominus promissionem suam, sed exspectat propter uos, nolens aliquem perire, sed omnes ad penitentiam reuerti . Et sanctus Paulus: Qui proprio filio suo non pepercit, sed pro nobis omnibus tradidit illum . Et si unus pro omnibus mortuus est, ergo omnes mortui sunt : et pro omnibus, mortuus est, qui dedit semetipsum pro omnibus,  et gratia Dei pro omnibus gustauit mortem, quia, ut Isaias dicit: Omnes uelut oues errauimus . Unusquisque uiam suam declinauit, et Dominus posuit in eo iniquitatem omnium nostrum.«

Quia uero non omnes passionis eius mysterio sunt redempti, licet ipse fuerit passus pro omnibus, manifestat iterum per Isaiam dicens: In scientia sua iustificauit ipse seruos suos multos . Et item: Ipse peccata multorum tulit  Et item: Iste asperget gentes multas . Et in Euangelio: Filius hominis non uenit ministrari, sed ministrare, et dare animam suam redemptionem pro multis . Et item Apostolus: Per unius obedientiam iusti constituuntur multi  . Et item: Ut sit ipse primogenitus in multis fratribus . Et item: Qui multos filios in gloriam adduxerat . Et item: Christus semel passus est ad multorum exhaurienda peccata . Et item: Christus dilexit Ecclesiam, et seipsum tradidit pro ea . Sed et Mattheus, et Marcus, et Lucas, ideo non pro omnibus, sed pro multis et pro uobis tradetur 299 corpus meum, et effundetur sanguis meus, dicunt protestatum fuisse Dominum Saluatorem, quia licet pro omnibus passus fuerit, non omnes passionis eius mysterio sunt redempti: et quia non omnes sunt redempti, pro quibus est passus, ad infidelium respicit partem, non ad pretii potestatem, cum sanguis Domini nostri Iesu Christi pretium sit totius  mundi. Manifestum est etiam, quia iuxta Apostolum, Quicunque baptizati sumus in Christo Iesu, in morte ipsius baptizati sumus . Et ut idem dicit Apostolus: Empti sumus pretio magno . Et beatus Petrus dicit: Non corruptibilibus auro et argento redempti estis de uana uestra conuersatione paterne traditionis, sed pretioso sanguine quasi agni incontaminati et immaculati Iesu Christi . Et tamen licet Gothescalcus pertinacissime deneget quod nemo Christi redemptus sanguine possit perire, pereunt quidam aut ad infidelitatem reuersi, aut in iniquitate defuncti, sicut idem beatus Petrus demonstrat dicens: Fuerunt uero et pseudoprophete in populo, sicut et in uobis erunt magistri mendaces, qui inducent sectas perditionis, et eum qui emit eos  Dominum negantes, superducentes sibi celerem perditionem . Unde Beda: »De hoc tempore, inquit, et Paulus dicit, empti estis pretio magno, glorificate et portate Dominum in corpore uestro. Merito autem sibi celerem perditionem superducunt, qui Redemptorem suum negantes, hunc recte confitendo glorificare, et benefaciendo suo in corpore ferre detractant, quod omnes faciunt heretici.« Et sanctus Paulus in epistola ad Corinthios: Itaque quicunque ederit panem hunc, aut biberit calicem Domini indigne, reus erit corporis et sanguinis Domini.  Unde Ambrosius: »Quid est autem reos esse, nisi penas dare mortis Domini? Occisus est enim et pro his qui beneficium eius in irritum ducunt.« Et item: Peribit in tua scientia frater pro  quo Christus mortuus est . Hinc sanctus Ambrosius: Et tu eris occasio mortis fratris, quem Christus ut redimeret, crucifigi se permisit. Et Dominus dicit: Non omnis qui dicit mihi: Domine, Domine, intrabit in regnum celorum; sed qui facit uoluntatem Patris mei qui in celis est, ipse intrabit in regnum celorum  Et: Multi dicent mihi in illa die: Domine, Domine, nonne in nomine tuo prophetauimus, et in nomine tuo uirtutes multas fecimus? et tunc confitebor illis: Quia non noui uos, discedite a me maledicti . Et Paulus: Qui confitentur se nosse Deum, factis autem negant : quod et quamplurimis aliis testimoniis potest probari. Unde si de redimendis  quidam, ad infidelitatem uel perseuerantem iniquitatem reuersi, uitio proprio pereant, pro quibus non negatur quod Christus fuerit passus, cur pro eis etiam non credatur atque dicatur passus fuisse, qui sua delectati captiuitate, aut fidem noluerunt uel nolunt recipere, aut iniquitatem noluerunt uel nolunt deserere: presertim cum apertissime Dominus dicat discipulis: Predicate Euangelium omni creature. Qui crediderit et baptizatus fuerit, saluus erit: qui uero non crediderit condemnabitur . Et item: Et nisi abundauerit iustitia uestra plus quam 300 Scribarum et Phariseorum, non intrabitis in regnum celorum .

Et quod dicit Gothescalcus, quia hoc est euacuare crucem Christi, si dicatur quia pro omnibus sit  passus Christus, et non sint omnes redempti pro quibus uoluit pati, non est mirum si taliter exponit euacuari crucem Christi, qui euacuare presumpsit sacramentum baptismi, sententiam apostoli Petri exponens, Eum qui emit eos Dominum negantes . »Baptismi, inquit, sacramento eos emit, non tamen pro eis crucem subiit, neque mortem pertulit, neque sanguinem fudit.« Qualiter uero intelligenda sit sententia Apostoli, qua dicit, Non euacuetur crux Christi , quoniam notissima est catholicorum expositio, breuitatis studio uerba Augustini tantum ex libro de Natura et Gratia ponimus : »Euacuatur, inquit, crux Christi, si aliquo modo preter illius sacramentum, ad iustitiam uitamque eternam perueniri posse dicatur:«  succinctissime contingentes, quia sicut non euacuatur fides Christi, si omnes non crediderint, et non euacuatur baptismatis sacramentum omnibus predicandum, si omnes credentes baptizati non fuerint. »Non enim, inquit Prosper ex Apostolo , excidit uerbum Dei, neque euacuata est mundi redemptio: quia et si non cognouit mundus Deum in uasis ire, cognouit tamen mundus Deum in uasis misericordie.« Ita non euacuatur passio Redemptoris, si non omnes, quibus poculum humane salutis confectum diuina uirtute et infirmitate nostra oblatum est, sumere detrectauerint, uel peruerse prauis moribus et iniqua conuersatione uiuendo, in iudicium et condemnationem, et si non ut Iudas peccatoribus Iudeis, uerum sanguinem iustum  Christi Dei nostri suis peccatoribus tradiderint membris. Medicina enim spiritalis est, ut dicit Ambrosius, que cum reuerentia degustata purificat sibi deuotum: memoria quippe redemptionis nostre est. Unde deuote et cum timore accedendum ad communionem eius docet Apostolus, ut sciat mens reuerentiam se debere ei, ad cuius corpus sumendum accedit. Hoc enim apud se debet iudicare, quia Dominus est, cuius in mysterio sanguinem potat, qui testis est beneficii Dei, quem nos si cum disciplina accipimus, non erimus indigni corporis et sanguinis Domini. Gratia enim uidebitur Redemptori. Quicunque uere ederit panem hunc, aut biberit calicem Domini indigne, reus erit corporis et sanguinis Domini  , quia qui sine disciplina traditionis et conuersationis accedunt, rei sunt corporis et sanguinis id est penas dabunt mortis Domini; quoniam quidem, ut sanctus Gregorius in homilia decima prophete Ezechielis dicit, una est spes, una fides est precedentium atque sequentium populorum. Sicut illi exspectata passione ac resurrectione Filii Dei saluati sunt, ita nos preterita passione illius, ac permanente in secula resurrectione saluamur. Et sanctus Hieronymus in epistola ad Galatas, Christus gratia Dei, siue ut in quibusdam exemplaribus legitur, absque Deo pro omnibus mortuus est : »Si autem pro omnibus, et 301 pro Moyse, et pro uniuersis prophetis, e quibus nullus potuit delere chirographum uetus quod aduersum  nos scriptum erat, et affigere illud cruci. Omnes enim peccauerunt, et indigent gloria Dei .« Et de his qui saluati non sunt sanctus Gregorius in homilia nona Ezechielis dicit: »Notandum quia postquam mala parentum defunctorum dixerat, mittens prophetam ad filios dicit, Si forte uel ipsi audiant, et forte quiescant . Quid est dicere, uel ipsi, nisi quia eorum patres, qui in culpa defuncti sunt, audire noluerunt?« Et Ambrosius in epistola ad Romanos, Nunquid sic offenderunt ut caderent? absit : »Hoc dicit quod supra memoraui, quia non sic diffiderunt ut nunquam possent credere, id est, non ita propter incredulitatem suam cecati sunt ut curari non possent, sicut diabolum legimus cecidisse.« Hec diximus, ne etiam nunc  errorem eius, qui nos errasse non uere dixit, de impiis ante passionem Christi punitis indiscussum preteriremus. Non enim scripsimus, Christus iehsu Dominus noster, sicut nullus homo est, fuit uel erit, cuius natura in illo assumpta non fuerit: ita nullus est, fuit, uel erit homo, quem non Christus passus ad eternam salutem redemerit. Sed scripsimus, Christus iehsu Dominus noster sicut nullus homo est, fuit, uel erit, cuius natura in illo assumpta non fuerit: ita nullus est, fuit, uel erit homo, pro quo Christus passus non fuerit, licet non omnes passionis eius mysterio redimantur.

Quare autem non omnes redimantur, cum fuerit passus Christus pro omnibus, capitulum a nobis excerptum non tacuit, sicut qui illud legere uoluerit, inuenire ualebit. Sed et a tempore Dominice passionis,  ut iterum inculcemus, constat esse certissimum, quia sicut ueraciter ueritas dicit, Nisi quis renatus fuerit ex aqua et Spiritu sancto, non intrabit in regnum celorum , ita ueraciter eadem ueritas dicit: Nisi manducaueritis carnem filii hominis, et biberitis eius sanguinem, non habebitis uitam in uobis , ita et ueraciter ipsa ueritas dicit. Qui crediderit et baptizatus fuerit, saluus erit ; quia secundum Apostolum, Quicunque baptizati sumus in Christo Iesu, in morte ipsius baptizati sumus ; et: Quicunque in Christo baptizati estis, Christum induistis . Ita nichilominus uera est illa sententia, quam ueraciter eadem depromit ueritas, Qui manducat, inquiens,  carnem meam et bibit sanguinem meum, in me manet et ego in eo . Et si Christus ueraciter pro baptizatis et sacramentorum celestium participantibus, ut ex Scripturis et catholicorum uerbis ostendimus, passus creditur, qui aut ad infidelitatem, aut ad iniquam uitam perseueranter relapsi pereunt, cur credi non debeat pro his etiam passus, qui quoniam non credunt ex liberi arbitrii descendit obduratione, non ex Dei operatione, qui omnes homines uult saluos fieri, et ad agnitionem ueritatis uenire ? Deus enim noster, Deus saluos faciendi est: pereunt autem quicunque pereunt infidelitate uoluntaria, non coacta, propria iniquitate, non Domini uoluntate, qui omnes ad salutem 302 inuitat dicens: uenite ad me omnes qui  laboratis et onerati estis, et ego reficiam uos . Sed est in humilibus quod scriptum est in Euangelio, Qui non uident uideant , et in presumptoribus, et qui uident ceci fiant , non quod uideant, sed quia uidere se putant, uel potius uidere se simulant.

Unde tutius nobis omnibus est audire consilium, quod beatus Hieronymus in decima nona. Homilia Euangelii Luce, idem Euangelium exponendo dicit: »Tu, inquiens, si quando Scripturas legeris, quere in eis sensum cum dolore quodam atque tormento, non quo Scripturas errasse aut perperam quid habere arbitreris, sed quod ille intrinsecus habeant ueritatem sermonum atque rationum, et tu nequeas inuenire quod uerum est. Hoc est, Dolentes querebamus  te .« Sic quesiuit et sanctus Prosper, sancte apostolice sedis legatus, ut catholice matris alumnus, in his sententiis de redemptione Christi sanguinis ueritatem, et inuenit ueritatis intelligentiam, atque intelligentie discretionem. Unde et contra Gallos dixit in obiectione nona: »Cum itaque rectissime dicatur Saluator pro totius mundi redemptione crucifixus, propter ueram humane nature susceptionem, et propter communem in primo homine omnium perditionem, potest tamen dici pro his tantum crucifixus, quibus mors ipsius profuit, dicente euangelista: Quia iehsu moriturus erat pro gente, non tantum pro gente, sed etiam ut filios Dei congregaret in unum . In sua enim uenit, et sui eum non receperunt: quotquot  autem receperunt eum, dedit eis potestatem filios Dei fieri, qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt . Diuersa ergo ab istis sors eorum est, qui inter illos censentur, de quibus dicitur, Lux lucet in tenebris, et tenebre eam non comprehenderunt : ut possit secundum hoc dici: Redemtor mundi dedit pro mundo sanguinem suum, et mundus redimi noluit, quia lucem tenebre non receperunt: et tenebre receperunt, quibus dicit Apostolus, Fuistis aliquando tenebre, nunc autem lux in Domino .« Et contra uincentianos : »Cum itaque propter unam omnium naturam, et unam omnium causam, a Domino  nostro in ueritate susceptam, recte omnes dicantur redempti, et tamen non omnes a captiuitate sint eruti, redemptionis proprietas haud dubie penes illos est, de quibus princeps mundi missus est foras, et iam non uasa diaboli, sed membra sunt Christi. Cuius mors non ita impensa est humano generi, ut ad redemptionem eius etiam qui regenerandi non erant pertinerent: sed ita ut quod per unum exemplum gestum est pro uniuersis, per singulare sacramentum celebraretur in singulis. Poculum quippe immortalitatis, quod confectum est de infirmitate nostra, et uirtute diuina, habet quidem in se ut omnibus prosit, sed si non bibitur, non medetur.« Et item contra Gallos in recapitulatione nona: »Item qui dicit quod non pro totius mundi redemptione  Saluator sit crucifixus, non ad sacramenti uirtutem, sed ad infidelium 303 respicit partem: cum sanguis Domini nostri Iesu Christi pretium sit totius mundi, a quo pretio extranei sunt, qui aut delectati captiuitate redimi noluerunt, aut post redemptionem ad eamdem sunt seruitutem reuersi. Non autem excidit uerbum Dei, neque euacuata est mundi redemptio: quia et si non cognouit mundus in uasis ire, cognouit tamen mundus Deum in uasis misericordie, que Deus nullis eorum bonis meritis precedentibus eruit de potestate tenebrarum, et transtulit in regnum filii dilectionis sue.« Hanc intelligentiam qui fideliter tenere uoluerit, nec a recto sensu deuiabit, nec a catholicis doctoribus discordabit, neque sanctas Scripturas sibi diuersas  uel aduersas esse putabit, neque contentionibus deseruire studebit

De cuius sancti uiri scilicet Prosperi uerbis, ut simpliciter et ueraciter omnibus legentibus fateamur, instantia deuotionis domni et christianissimi Caroli principis coacti, qui librum illius pre manibus non habuimus, quantum ad memoriam nobis uenit, et breuitas temporis et subitanea compulsio permisit, hoc capitulum humilitas nostre intelligentie delibauit. Sed qui benigne ac simplici intentione aduertere uoluerit, a sensu illius nichil, a uerbis uero ipsius pene nichil nos discordasse uidebit. Relegat et capitulum quod excerpsimus, et uerba sancti Prosperi que in proximo proposuimus, et uideat si est uerum quod dicimus. Et ne graue cuiquam legenti sit longe superius  capitulum quod excerpsimus querere, hic illud dignum censuimus ponere. Istud est autem capitulum a nobis excerptum: »Christus iehsu Dominus noster, sicut nullus homo est, fuit uel erit, cuius natura in illo assumpta non fuerit: ita nullus est, fuit, uel erit homo, pro quo passus non fuerit, licet non omnes passionis eius mysterio redimantur. Quia uero non omnes passionis eius mysterio redimuntur, non rescipit ad magnitudinem et pretii copiositatem, sed ad infidelium et ad non credentium ea fide que per dilectionem operatur respicit partem: quia poculum humane salutis, quod confectum est infirmitate nostra et uirtute diuina, habet quidem in se ut omnibus prosit, sed si non  bibitur non medetur.« Eucaristia enim est Redemptoris ac Saluatoris mundi proposita omnibus, sed fidelibus dans salutem, que est in eodem Domino nostro Iesu Christo, qui secundum Apostolum est Saluator omnium hominum, maxime autem fidelium: quia non est aliud nomen datum sub celo hominibus, in quo oporteat nos saluos fieri . Cui cum Deo Patre in unitate Spiritus sancti est honor et gloria, potestas et imperium, ante omnia, et per omnia, et in omnia secula seculorum. Amen.



304 CAPUT XXXu Sequitur ratio reddita de quinto capitulo, quod quasi super dolorem uulnerum nostrorum adiiciens, in suggillationem nostram reprehensor noster acerrimus conspuere uoluit.


Item in quinto capitulo dicit hic noster acerrimus reprehensor: »Firmissime tenendum credimus, quod omnis multitudo fidelium ex aqua et Spiritu sancto regenerata, ac per hoc ueraciter Ecclesie incorporata, et iuxta doctrinam apostolicam in morte Christi baptizata, in eius sanguine sit a peccatis abluta.« Et sequentia eodem ordine prosequens, sicut et in illo continetur capitulo, quod olim nobis dedistis, excepto quia, ut premisimus, hoc unum apostolicum subtraxit testimonium, quod in illo habetur: uoluntarie, inquit, peccantibus nobis post acceptam notitiam ueritatis, iam non relinquitur pro  peccatis hostia . Quod cur egerit magnopere non curamus, cum hoc capitulum, licet indebite nobis illud impingat, nos mordere non preualet, quia nichil exinde scripsimus, nichilque contra fidem sensimus uel sentimus. De quo etiam in prioribus libellis derogatoribus nostris respondere curauimus. In quibus quicunque illorum figmenta legerint, et apologiam nostram relegerint, scient nos hinc immerito reprehensos, et magis compilatione liuoris, quam ratione ueritatis, de nobis eos quicunque fuerint eiusmodi aranearum telas friuolo labore texuisse. Unde sciat quiscunque lector deuotus, a nobis, aut ex nobis, uel suspicionis indicium nullo modo processisse, cur talia contra nos uel de nobis scribi debuerint. Sed a Gothescalci pitacio, quod ad quemdam  monachum composuerat, hinc scriptum reperimus: quod ideo supponemus, ut que ille dixerit, et qualiter nos catholice sentiamus, omnibus qui legere uoluerint demonstremus. Et licet his quibus sufficientia possunt sufficere, sufficientia curassemus in operis huius capitulo quarto colligere: propter improbitatem tamen nos importune perurgentium, adhuc aliqua uelut ad hoc specialius pertinentia studemus superadiicere.

Hinc ueteres Predestinatiani dixerunt quod ab eis qui non sunt predestinati ad uitam, non auferat percepta baptismi gratia originale peccatum: et quod non predestinati ad uitam, etiamsi fuerint in Christo per baptismum regenerati, et pie iusteque  uixerint, nichil eis prosit, sed tandiu reseruentur donec ruant et pereant: nec ante eos ex hac uita quam hoc eis contingat auferri. Et quod Deus quibusdam filiis suis, quos regenerauit in Christo, quibus fidem, spem, dilectionem dedit, ob hoc non det perseuerantiam, quia non sunt a massa perditionis prescientia Dei et predestinatione discreti. Gothescalcus autem post preposita testimonia que proferuntur ex 305 Scripturis Dominum passum fuisse pro omnibus ita dicit: »Qui uero, inquiens, propter hec testimonia, uel alia his similia, generaliter pro omnium tam scilicet electorum quam reproborum salute et redemptione Dominum passum esse dicit, ipsi Deo Patri contradicit,« et reliqua, usque dum ad ista peruenit, ut diceret: »uerumtamen quia electi et  reprobi propter peccatum originale, et omne insuper actuale, tandiu detenti sunt, detinentur, detinebuntur sub diabolo captiui, donec redimerentur atque redimantur diuinitus per gratiam baptismi, quandocunque quicunque fuimus in Trinitatis nomine baptizati, tunc sine dubio uel electi uel reprobi communiter exstitimus redempti, id est de dominio demonice ditionis eruti et liberati: et quotiescunque quicunque baptizantur, et deinceps in diem iudicii baptizabuntur, tunc a diabolica prorsus captiuitate redimuntur, atque redimentur, id est eruuntur et liberantur, eruentur et liberabuntur. Hinc est illud apostoli Petri, de magistris mendacibus, et sectas perditionis introducentibus, celeremque sibi perditionem superducentibus: Eum, inquit, qui emit eos  Dominum negantes . Baptismi enim sacramento eos emit, non tamen pro eis crucem subiit, nec mortem pertulit, neque sanguinem fudit. Quod autem baptismi perceptio redemptio nuncupetur, doctor gentium manifeste fatetur: Nolite contristare, inquit, Spiritum sanctum Dei in quo signati estis in die redemptionis . Et in eadem superius ad Ephesios epistola: In quo et credentes signati estis Spiritu promissionis sancto . Hinc etiam sanctus Hieronymus asserit, redemptionem inquiens ueterum peccatorum in aquis baptismi reperit, sed huiusmodi redemptio, que communis est et electis et reprobis, non redemit nisi a peccatis preteritis.«

Hec ita a Gothescalco sunt dicta. Contra hec  dicit sanctus Augustinus in epistola ad Bonifacium . »Ita sibi exhibeat, inquiens, Dominus Christus in illa die gloriosam Ecclesiam, non habentem maculam aut rugam, aut aliquid eiusmodi, quam modo mundat lauacro aque in uerbo: quia neque aliquid remanet in baptismo, quod non dimittatur, preteritorum omnium peccatorum, si tamen ipse baptismus non frustra foris habeatur, sed aut intus detur, aut si iam foris datur, non foris cum illo remaneatur: et quidquid ab eis, qui post acceptum baptismum hic uiuunt, humana infirmitate contrahitur quarumcunque culparum, propter ipsum lauacrum dimittitur.« Et in libro primo de Nuptiis et Concupiscentia : »Sic enim, inquit,  accipiendum est quod ait idem Apostolus: Christus dilexit Ecclesiam, et semetipsum tradidit pro ea, ut eam sanctificaret, mundans eam lauacro aque in uerbo, ut exhiberet sibi ipse gloriosam Ecclesiam, non habentem maculam, aut rugam, aut aliquid huiusmodi . Sic, inquam, hoc accipiendum est, ut eodem lauacro regenerationis, et uerbo sanctificationis, omnia prorsus mala hominum regeneratorum mundentur atque sanentur, 306 non solum peccata, que omnia nunc remittuntur in baptismo, sed etiam que posterius humana ignorantia uel infirmitate contrahuntur. Non ut baptisma quoties peccatur toties repetatur, sed quia ipso quod semel datur fit ut non solum antea, uerum etiam postea quorumlibet peccatorum uenia fidelibus impetretur.  Quid enim prodesset, uel ante baptismum penitentia nisi baptismus sequeretur, uel postea nisi precederet? In ipsa quoque oratione Dominica, que quotidiana est nostra mundatio, quo fructu, quo effectu diceretur: Dimitte nobis debita nostra, nisi ab eis qui baptizati sunt diceretur? Itemque eleemosynarum largitas et beneficientia quantalibet cui tandem ad dimittenda sua peccata prodesset, si baptizatus non esset? Postremo regni celorum ipsa felicitas, ubi non habebit Ecclesia maculam aut rugam, aut aliquid eiusmodi, ubi nichil reprehensionis, nichil simulationis erit, ubi non solum reatus, sed nec concupiscentia erit ulla peccati, quorum erit nisi baptizatorum? Ac per hoc non solum omnia peccata, sed omnia prorsus hominum mala Christiani lauacri  sanctitate tolluntur, quo mundat Ecclesiam suam Christus, ut exhibeat eam sibi, non in isto seculo, sed in futuro, non habentem maculam, aut rugam, aut aliquid eiusmodi. Nam qui modo eam talem esse dicunt, et tamen in illa sunt, quoniam et ipsi fatentur se habere peccata, si uerum dicunt, profecto quoniam mundi non sunt a peccatis, habet in eis Ecclesia maculam. Si autem falsum dicunt, quia corde duplici loquuntur, habet in eis Ecclesia rugam. Si autem se dicunt habere ista, non ipsam, non ergo se esse membra eius, nec se ad corpus eius pertinere fateantur, ut etiam sua confessione damnentur.« Et Beda in epistola Ioannis prima : Et sanguis Iesu Christi Filii eius mundat nos ab omni peccato. »Sacramentum namque Dominice passionis, et  preterita nobis omnia in baptismo pariter peccata laxauit et quidquid quotidiana fragilitate post baptisma commisimus, eiusdem nostri Redemptoris gratia dimittit. Maxime cum inter opera lucis que facimus, humiliter quotidie nostros illi confitemur errores, cum sanguinis illius sacramenta percipimus, cum dimittentes debitoribus nostris nostra nobis debita dimitti precamur, cum memores passionis illius libenter aduersa quoque toleramus.«

Deinde Gothescalcus prosequitur in prefatis suis blasphemiis: »At illa que propria et specialis est solorum omnium electorum, quam eis tantummodo crucifixus impertiuit, pius redemptor ipsorum, sicut a preteritis, ita nimirum et a presentibus natos et nascituros  uiuos et mortuos; uidelicet omnes pariter electos redemit, eruit, abluitque peccatis, ipsi prorsus ipsi sunt mundus, pro quo passus est Dominus, ut ipse dixit: Panis quem ego dedero caro mea est pro mundi uita .« Et item alibi idem Gothescalcus scribit: »Absit procul a me: ut uel illud solummodo uelim somniare, nedum semel susurrare, ut ullum eorum perpetualiter secum periturum antiquus rapere 307 ualeat anguis, pro quibus redimendis tam pretiosus Deo Patri Domini Dei nostri Filii sui fusus est sanguis. Amen.« Et item loquens ad Deum: »Claret itaque satis aperte quoniam nullus tibi perit, quisquis redemptus est per sanguinem crucis tue.« Et sic multa ponens Scripturarum et doctorum exempla, que mendacio manifesto ad sensus suos  inflectendo sententiam suam nititur roborare, hec heresis a Predestinatianis inter alia fuit inuenta. Unde ad Faustum , quidam Paulinus ita scribit dicens: »Scire ignarus exopto, ut que est immortalis quomodo pro mortalibus uitiis anima torqueatur, uel utrum anima et spiritus idem sint, aut quomodo segregentur agnoscam. Nam predictus uir Marinus ita me sub sacramenti etiam interpositione conterruit, quod qui corporalibus uitiis occubuerit, nullam  possit ueniam promereri, sed in hisdem seruetur ipsa resurrectione suppliciis, nec possit expiari infernalibus tormentis quod corporalibus diu uitiis concreta contraxerat. Tamen ita miserrimus credo, quod si semel susceptum signum diuini nominis, et infixum fronte character Domini nostri nunquam mali sibi conscius uel subdolus falsator infringet, susceptis leuiter pro expiando errore tormentis, purum erium sensum, et simplicis anime ignem diu consumpta producat. Nam si uniuersa hec que interminatur domnus meus Marinus excipiemus peccatores, quid maius impii mereantur ignoro.« Et aliquanto superius: »Mea hec sententia est, quod si omnia hec Christianus excipiet, nichil suscipere ualeat Arianus.«

 Demonstrat et sanctus Augustinus hanc esse Predestinatianorum adinuentionem, resistens eis, cum alio errore, scilicet quia secundum prescientiam quique damnarentur, etiam antequam nascerentur, et secundum quod presciti erant futuri, licet antea tollerentur ex seculo quam manifestarentur iniusti, secundum prescientiam tamen erant damnandi, in libro de Predestinatione sanctorum : »Quis enim, inquit, audeat negare Christianus iustum, si morte preoccupatus fuerit, in refrigerio futurum? Quilibet hoc dixerit, quis homo sane fidei resistendum putauit? Item si dixerit iustum, si a iustitia sua recesserit, in qua diu uixit, et in ea fuerit impietate defunctus, in qua non dico unum annum,  sed unum diem uixerit, in penas iniquis debitas hinc iturum, nichil sibi suam preteritam profuturam iustitiam, huic perspicue ueritati quis fidelium contradicit? Porro si queratur a nobis, utrum si tunc esset mortuus quando erat iustus, penas esset inuenturus an requiem, nunquid requiem respondere dubitabimus? Hec est tota causa cur dictum est, 308 a quocunque sit dictum: Raptus est ne malitia mutaret intellectum eius . Dictum est enim secundum pericula uite huius, non secundum prescientiam Dei, qui hoc presciuit quod futurum erat, non quod futurum non erat. Id est, quod ei mortem immaturam fuerat largiturus, ut tentationum subtraheretur incerto, non quod peccaturus esset qui mansurus in tentatione non esset.« Contra  que Predestinatianorum dicta nefaria, hec et alia plura prefatus sagacissimus doctor dixit, et nos non multa colligere studuimus: quia et ipsi his Gothescalci resistunt peruersitatibus, qui cum eo consistunt aduersus doctrinam catholicam in aliis, sicut supra ostendimus, quibusdam diuersitatibus. Nos autem catholice et apostolice Ecclesie documenta sequentes, eidem Gothescalco, ipsiusque praue doctrine obsistimus, cum fremitu cunctis male sentientibus pertimescendo, beati Leonis apostolice sedis episcopi insonante corde et ore ac stylo clamantes : »Quamuis et illa que ad humilitatem, et illa que ad gloriam pertinent Christi, in unam concurrant eamdemque personam, totumque quod in illo et uirtutis diuine est et infirmitatis humane,  ad nostre reparationis tendat effectum, proprie tamen in morte crucifixi, et in resurrectione mortui, potentia baptismatis nouam creaturam condit ex uetere, ut in renascentibus et mors Christi operetur et uita, dicente beato apostolo Paulo: An ignoratis, quia quicunque baptizati sumus in Christo Iesu, in morte ipsius baptizati sumus? Consepulti enim sumus cum illo per baptismum in morte: ut quomodo surrexit Christus a mortuis per gloriam Patris, ita et nos in nouitate uite ambulemus. Si enim complantati facti sumus similitudini mortis eius, simul et resurrectionis erimus . Et cetera, que latius magister gentium ad commendandum sacramentum baptismatis disputauit: ut appareret ex huius doctrine spiritu, regenerandis filiis hominum, et in Dei filios  adoptandis, illum diem et illud tempus electum, in quo per similitudinem formamque mysterii, ea que geruntur in membris, his que in ipso sunt capite gesta congruere: dum in baptismatis regula et mors interuenit interfectione peccati, et sepulturam triduanam imitatur trina demersio, et ab aquis eleuatio resurgentis instar est de sepulcro.« Et item idem: »Baptismi autem sui in se condidit sacramentum, quia in omnibus primatum tenens, se docuit esse principium, et tunc regenerationis potentiam sanxit, quando de latere ipsius profluxerunt sanguis redemptionis et aqua baptismatis. Quod demonstrat ipse Dominus, dicens in Euangelio secundum Lucam: Baptisma autem habeo baptizari .« Hinc  Beda: »Sanguinis, inquit, proprii tinctione prius habeo perfundi, et sic corda credentium spiritus igne, quo terrena omnia simul et animam suam despicere, imo odire queant, inflammare. Non enim erat spiritus datus, quia iehsu nondum fuerat glorificatus: hoc est uictoria passionis, de qua alibi: Potestis, inquit, bibere calicem quem ego bibo, aut baptismum quem 309 ego baptizor baptizari? « Et item Leo in epistola ad Constantinopolitanos : »Sacramentum, inquit, hoc magnum est, ego autem dico in Christo et in Ecclesia. Ab ipso ergo principio generis humani, omnibus hominibus Christus est denuntiatus in carne uenturus: in qua, sicut dictum est, erunt duo in carne una: utique duo sunt Deus et homo, Christus et  Ecclesia, que de sponsi carne prodiit, quando ex latere crucifixi manante sanguine et aqua sacramentum redemptionis et regenerationis accepit. Ipsa est enim noua conditio creature, que in baptismate, non indumento uere carnis, sed contagio damnate uetustatis exuitur, ut efficiatur homo corpus Christi, quia et Christus corpus est hominis.«

Hinc S. Siricius ad Himerium, cap. 3: »Adiectum est etiam, quosdam Christianos ad apostasiam, quod dici nefas est, transeuntes, et idolorum cultu ac sacrificiorum contaminatione profanatos: quos a Christi corpore et sanguine, quo dudum redempti fuerant renascendo, iubemus abscidi. Et Athanasius in Symbolo, dicens se credere in Christum, premissis aliis, assumptum in celis, sedere in dextera  Patris, inde uenturum iudicare uiuos et mortuos exspectamus, in huius morte et sanguine remissionem peccatorum consecuturi.« Et sanctus Gregorius in libro Moralium XXXIII . »Absorbebit fluuium et non mirabitur, et habet fiduciam quod influat Iordanis in os eius . Qui autem signantur appellatione Iordanis, nisi qui iam imbuti sunt sacramento baptismatis? Quia enim Redemptor noster in hoc flumine baptizari dignatus est, eius nomine debent baptizati omnes exprimi, in quo ipsum contigit sacramentum baptismatis inchoari. Quia uero et post Mediatoris aduentum, quosdam qui recte uiuere negligunt etiam fideles rapit, quosdam qui baptismatis sacramenta signati sunt deglutire se posse confidit. Alios namque sub Christianitatis  nomine positos deuorat, quia in ipso eos fidei errore supplantat. Alios a rectitudine fidei nequaquam deuiat, sed ad usum praue operationis inclinat.« Et post paululum: »ualde terribile est, quia multos aperto ore etiam post cognitionem Redemptoris suscipit, post lauacri undam polluit, post sacramenta celestia ad inferni profunda rapit.« Et sanctus Ambrosius in libro secundo de Sacramentis : »uide ubi baptizaris, unde sit baptisma, nisi de cruce Christi, de morte Christi. Ibi est omne mysterium, quia pro te passus est, in ipso redimeris, in ipso saluaris.« Item in eodem : »Clamat ergo Apostolus sicut audistis in lectione presenti, quoniam quicunque baptizatur, in  morte Iesu baptizatur. Quid est in morte? ut quomodo Christus mortuus est, sic et tu mortem degustes: quomodo Christus mortuus est peccato, et Deo uiuit, ita et tu superioribus illecebris peccatorum mortuus sis per baptismatis sacramentum, et resurgas per gratiam Christi. Mors ergo est, sed non in mortis corporalis ueritate, sed in similitudine. Cum enim mergeris, mortis suscipis et sepulture similitudinem, 310 crucis illius accipis sacramentum, quod in cruce Christus pependit et clauis confixum est corpus. Tu ergo cum crucifigeris, Christo adheres, clauis Domini nostri Iesu Christi adheres, ne te diabolus possit abstrahere.« Item in libro quinto: »Tunc unus de militibus lancea latus eius aperuit, et de latere eius aqua fluxit et sanguis:  quare aqua? quare sanguis? aqua autem ut mundaret, sanguis ut redimeret.«

Et sanctus Ioannes Chrysostomus in homilia ad Neophytos: »uis et aliam huius sanguinis scrutari uirtutem? uolo unde primum cucurrerit incipias, et de quo fonte manauit. De ipsa primum cruce processit, latus illi Dominicum initium fuit. Mortuo enim ait Iesu, et adhuc in cruce pendente, approximat miles, latus lancea percussit, et exinde aqua fluxit et sanguis. Unum baptismatis symbolum, aliud sacramenti. Non ait, exiit sanguis et aqua, sed, exiit aqua primum et sanguis: quia prius baptismate diluimur, et postea mysterio dedicamur, latus miles aperuit, et templi sancti parietem patefecit. Et ego thesaurum preclarum inueni, et fulgentes diuitias  me gratulor reperire. Sic et de illo agno factum est, Iudei ouem occiderunt, et ego fructum de sacramento cognoui, de latere sanguis et aqua exiuit. Nolo tam facile auditor transeas tanta secreta mysterii. Prestat enim mihi mystica atque secretalis oratio. Dixi baptismatis symbolum et mysteriorum aquam illam et sanguinem demonstrari. Ex his enim sancta fundata est Ecclesia, per lauacri regenerationem et renouationem Spiritus sancti. Per baptisma, inquit, et mysteria que ex latere uidentur esse prolata. Ex latere igitur suo Christus edificauit Ecclesiam, sicut de latere Adam eius coniux Eua prolata est. Nam hac de causa Paulus quoque testatur dicens: De corpore et de ossibus eius sumus . Latus uidelicet illud significans. Nam sicut de  illo latere Deus fecit feminam procreari, sic et de suo latere Christus aquam nobis et sanguinem dedit, unde repararetur Ecclesia. Et sicut in sopore quiescentis Ade Deus lateris membra patefecit, sic modo post mortem aquam nobis donauit et sanguinem: et sopor ille nunc mors est, ut discas mortem nulla soporis separatione discerni. uidete quemadmodum sponsam sibi Christus coniunxit, uidete quo uos cibo satietatis enutrit. Ipse nobis cibi substantia est atque nutrimentum. Nam sicut mulier, affectionis natura cogente, genitum alere sui lactis fecunditate festinat, sic et Christus quos ipse regenerat suo sanguine semper nutrit.« Et in homilia prima de psalmo L: »Apud diuites erubescit fieri nutrix que  facta est mater. Christus autem non ita: nutritor est noster. Ideo et pro cibo propria carne pascit, et pro potu suo nos sanguine propinauit.« Et item in homilia de principiis Marci: »Grandis misericordia, qui peccata non fecerat baptizatur quasi peccator. In baptismo Domini omnia peccata dimittuntur. Sed quasi preludium est baptisma Saluatoris: ceterum uera remissio 311 peccatorum in Christi sanguine est, in Trinitatis mysterio.« Et in Sermone de uerbis Apostoli: »An ignoratis, inquit, fratres, quoniam quicunque in Christo baptizati sumus, in morte eius baptizati sumus? Consepulti ergo illi sumus per baptismum in morte . Quid est in morte illius baptizati sumus? ut et ipsi moriamur sicut et ille. Crux enim est baptisma. Quod ergo crux Christo  et sepulcrum, hoc nobis baptisma factum est: tametsi non in eisdem ipsis. Ipse namque carne et mortuus est et sepultus, nos autem peccato in utroque. Quapropter non dixit, complantati morti, sed similitudini mortis. Mors namque et hoc et illud, sed non eisdem ipsis subiacet: sed hec quidem carnis Christi, nostra autem peccati: quemadmodum ergo illa uera, et hec.«

Et magnus Leo papa in tomo catholice fidei ad Flauianum : »Si ergo Christianam suscepit fidem, et a predicatione Euangelii sui non auertit auditum, uideat que natura transfixa clauis pependerit in ligno crucis, et aperto per militis lanceam latere crucifixi, intelligat unde sanguis et aqua fluxerit, ut Ecclesia Dei et lauacro rigaretur et  poculo. Audiat beatum Petrum apostolum predicantem quod sanctificatio spiritus per aspersionem fiat sanguinis Christi: nec transitorie legat eiusdem apostoli uerba dicentis: Scientes quod non corruptibilibus argento et auro redempti estis de uana uestra conuersatione paterne traditionis, sed pretioso sanguine quasi agni incontaminati et immaculati Iesu Christi . Beati quoque Ioannis apostoli testimonio non resistat dicentis: Et sanguis Iesu Filii Dei emundat nos ab omni peccato . Et iterum: Hec est uictoria que uincit mundum, fides nostra. Quis est qui uincit mundum, nisi qui credit quoniam iehsu est Filius Dei? Hic est qui uenit per aquam et sanguinem iehsu Christus: non in aqua solum, sed in aqua et sanguine. Et spiritus est qui testificatur quoniam  Christus est ueritas: quia tres sunt qui testimonium dant, spiritus, aqua, et sanguis, et tres unum sunt . Spiritus utique sanctificationis, et sanguis redemptionis, et aqua baptismatis: que tria unum sunt, et indiuidua manent, nichilque eorum a sui connexione seiungitur: quia catholica Ecclesia hac fide uiuit, ac proficit, ut in Christo Iesu nec sine uera diuinitate humanitas, nec sine uera credatur humanitate diuinitas.« Et in epistola ad Turibium Asturiensem episcopum  dicit: »Neminem posse a conditione ueteris hominis liberari, nisi per sacramentum baptismatis Christi, in quo nulla discretio renascentium, dicente Apostolo: Quicunque enim in Christo Iesu baptizati estis. Christum induistis.  Non est Iudeus, neque Grecus; non est seruus, neque liber; non est masculus, neque femina. Omnes enim unum uos estis in Christo Iesu .«

Et sanctus Augustinus in libro sexto contra Iulianum : »Si obliuiscatur homo se deliquisse, nec eius conscientia stimuletur, ubi erit reatus ille, quem transeunte peccato manere concedis donec remittatur? Non est certe in corpore, quia non est eorum accidentium, que accidunt corpori. Non est in animo, quia eius memoriam 312 deleuit obliuio. Et tamen est. Ubi est igitur? cum iam bene uiuat homo nichil tale committens, nec dici possit eorum peccatorum eius reatum manere que meminit, eorum uero que oblitus est non manere. Manet quippe eorum donec remittantur. Ubi ergo manet, nisi in  occultis legibus Dei, que conscripte sunt quodammodo in mentibus angelorum, ut nulla sit iniquitas impunita, nisi quam sanguis Mediatoris expiauerit? Cuius signo crucis consecratur unda baptismatis, ut ea diluatur reatus tanquam in chirographo scriptus in notitia spiritalium potestatum, per quas pena exigitur peccatorum. Huic chirographo nascuntur obnoxii omnes in carne de carne carnaliter nati, eius ab hoc debito sanguine liberandi, qui in carne quidem et de carne, non tamen carnaliter, sed spiritaliter natus est. Natus est enim de Spiritu sancto et uirgine Maria: de Spiritu scilicet sancto, ne esset in illo caro peccati: ex uirgine autem Maria, ut esset in illo similitudo carnis peccati. Ideo illi chirographo non uenit obnoxius, et ab illo soluit obnoxios.«  Et item in eodem libro: »Quicunque baptizati sumus in Christo Iesu, in morte eius baptizati sumus : dicendo enim quicunque, non utique paruulos fecit exceptos. Quid est autem in morte Christi baptizari, nisi peccato mori? Unde etiam de ipso idem alio loco dicit: Quod enim mortuus est peccato, mortuus est semel . Quod utique dictum est propter similitudinem carnis peccati, propter quod et magnum mysterium est crucis eius, ubi et uetus homo noster simul crucifixus est, ut euacuetur corpus peccati. Si ergo in Christo paruuli baptizantur, in morte eius baptizantur. Mortis eius similitudini complantati peccato utique moriuntur. Quod enim mortuus est peccato, mortuus est semel: quod autem uiuit, uiuit Deo . Et quid est complantari similitudini mortis eius, nisi quod sequitur: Sic et uos existimate uos mortuos esse peccato, uiuere autem Deo in Christo Iesu? Nunquid dicturi sumus peccato mortuum fuisse Deum, quod nullum habuit unquam? absit. Et tamen quod mortuus est, peccato mortuus est semel. Mors enim eius peccatum nostrum significauit, quo utique ipsa mors accidit, cui morti mortuus est. Id est ut mortalis non esset ulterius, peccato dicitur mortuus. Quod ergo ipse significauit in similitudine carnis peccati, hoc per eius gratiam nos agimus in carne peccati, ut quomodo ille moriendo similitudini peccati, peccato mortuus predicatur: ita quicunque in illo fuerit baptizatus moriatur, id est  peccato. Sed in Christo similitudo, nos ueraciter eidem rei cuius illa fuerit similitudo moriamur, et quomodo illius uera carne uera mors fuit, sic fiat in ueri peccati uera remissio.« Item in eodem libro, capite tertio: »Consepulti ergo illi sumus per baptismum in mortem, non sine paruulis: quoniam quicunque baptizati sumus in Christo Iesu, in morte illius baptizati sumus: ut quemadmodum surrexit Christus a mortuis per gloriam Patris, ita et nos in nouitate 313 uite ambulemus. Si enim complantati sumus similitudini mortis eius, sic et resurrectionis erimus. Hic sunt et paruuli complantati similitudini mortis eius: hoc enim ad omnes pertinet, quicunque baptizati sumus in Christo Iesu: hoc scientes quia uetus homo noster simul crucifixus est. Quorum  uetus homo, nisi quicunque baptizati sumus in Christo?« Item in libro tertio : »Quod natus es, pertinet ad Dei conditionem, et parentum fecunditatem: contra quod autem dimicas quia renatus es, pertinet ad preuaricationem quam diaboli astutia seminauit. Unde te Christi gratia liberauit, ut prius hoc malo bene utereris in coniuge, nunc illi aduerseris in te. Non iam reus ex illo sicut eras natus, sed ab eodem reatu non erutus, nisi quia renatus, ut possis redemptus regnare cum Christo, si tamen ista heresis non te faciat perire cum diabolo; sed quod potius cupimus confitearis malum contra quod bellum geris: ut eo non ita separato, quasi alia nunc sit, sed te omni ex parte sanato, in perpetua pace leteris.« Et item in eodem : »Nec cogeris  res impiissimas atque absurdissimas dicere, aut baptizandos non esse paruulos, quod quidem postea estis fortasse dicturi: aut tam magnum sacramentum sic in eis esse ludibrium, ut in Saluatore baptizentur, sed non saluentur: a liberatore redimantur, sed non liberentur: ab hoc lauacro regenerationis lauentur, sed non abluantur: exorcizentur, et exsufflentur, sed a potestate tenebrarum non eruantur: sit eorum pretium sanguis qui in remissionem fusus est peccatorum, sed nullius peccati remissione purgentur.« Et item : »Ceterum rogo te, quomodo potest intelligi ista redemptio, nisi a malo redimente illo qui redemit Isrel ab omnibus iniquitatibus eius? Ubi enim redemptio sonat, intelligitur et pretium: et quid est hoc, nisi pretiosus  sanguis agni immaculati Christi Iesu? De hoc autem pretio, quare sit fusum, quid interrogamus alium? Redemptor ipse respondeat, dicat ipse mercator: Hic est sanguis meus, qui pro multis effundetur, in remissionem peccatorum . Pergite, adhuc pergite, et sicut dicitis, in sacramento Saluatoris baptizantur sed non saluantur, redimuntur sed non liberantur, lauantur sed non ablnuntur, exorcizantur et exsufflantur, sed a potestate diaboli non eruuntur: sic etiam dicite: Funditur pro eis sanguis in remissionem peccatorum, sed nullius peccati remissione mundantur. Mira sunt que dicitis, noua sunt que dicitis: mira stupemus, noua cauemus, falsa conuincimus.«

 Et item Beda in epistola Ioannis prima: »Qui uenit per aquam et sanguinem. Aquam uidelicet lauacri, et sanguinem sue passionis. Non in aqua solum, sed in aqua et sanguine. Non solum baptizari propter nostram ablutionem dignatus est, ut nobis baptismi sacramentum consecraret ac traderet: uerum et sanguinem suum dedit pro nobis, cum sua nos passione redemit, cuius sacramenti semper refectione nutriremur ad salutem.« Et item, »Tres sunt qui testimonium perhibent 314 ueritati, et tres, inquit, unum sunt . Indiuidua namque hec manent, nichil eorum a sui connexione seiungitur, quia nec sine uera diuinitate humanitas, nec sine uera credenda est humanitate diuinitas. Sed et in nobis hec unum sunt, non natura, sed eiusdem  operatione mysterii.« Nam, sicut beatus Ambrosius ait: »Spiritus mentem renouat, aqua proficit ad lauacrum, sanguis spectat ad pretium. Spiritus enim nos per adoptionem filios Dei fecit, sacri fontis unda nos abluit, sanguis Domini nos redemit. Alterum igitur inuisibile, alterum uisibile testimonium sacramento consequitur spiritali.« Et in consecratione aque baptismatis catholica dicit Ecclesia: »Benedico te et per Iesum Christum Filium eius unicum Dominum nostrum, qui te una cum sanguine de latere suo produxit, et discipulis suis iussit ut credentes baptizarentur in te, dicens: Ite, docete omnes gentes, baptizantes eos in nomine Patris, et Filii, et Spiritus sancti .« Et item: »Descendat in hanc plenitudinem fontis uirtus Spiritus  tui, totamque huius aque substantiam regenerandi fecundet effectu.« Et post pauca: »Ut omnis homo hoc sacramentum regenerationis ingressus in uere innocentie nouam infantiam renascatur, per Dominum nostrum Iesum Christum.« Et hic indiuidua sacramenta sanguinis redemptionis, et Spiritus sanctificationis, et aque baptismatis, cunctis catholicis baptizatis credit, profitetur, et predicat catholica sancta mater Ecclesia. Legem ergo, ut sanctus Celestinus dicit, credendi lex statuat supplicandi. Et item Beda in tractatu Actuum apostolorum : »Nam postquam consepulti fuerimus cum Christo per baptismum in mortem, quasi Rubri maris calle transito, necessarium in hac solitudine Domini habemus ducatum, qui nos ad celestia regna perducat.«  Et item : »Et sicut agnus coram tondente se sine uoce, non solum sanguine suo redemit, sed et lanis operuit.« Hinc idem in homilia Euangelii duodecima: »Quomodo autem peccata mundi tollat, quo ordine iustificet impios, apostolus Petrus ostendit, qui ait: Non corruptibilibus argento uel auro redempti estis de uana uestra conuersatione paterne traditionis, sed pretioso sanguine quasi agni incontaminati et immaculati Iesu Christi . Et in Apocalypsi Ioannes apostolus: Qui dilexit nos, inquit, et lauit nos a peccatis nostris in sanguine suo . Non solum autem lauit nos a peccatis nostris in sanguine suo, quando sanguinem suum dedit in cruce pro nobis, uel quando quisque  nostrum in mysterium sacrosancte passionis illius baptismi aquis ablutus est, uerum etiam quotidie tollit peccata mundi, lauatque nos a peccatis nostris in sanguine suo, cum eiusdem beate passionis ad altare memoria replicatur, cum panis et uini creatura in sacramentum carnis et sanguinis eius ineffabili Spiritus sanctificatione transfertur, sicque corpus et sanguis illius non infidelium manibus ad perniciem suam funditur et occiditur, sed fidelium ore suam sumitur in salutem.« Et item ipse in tractatu Actuum apostolorum : 315 »Precipue congruit nos baptizari in nomine Domini Iesu Christi, quia sicut Apostolus ait: Quicunque baptizati sumus in Christo Iesu, in morte ipsius baptizati sumus .«

 Quia uero in baptismo Christi sanguine redempti, infidelitate uel perseueranti iniquitate perire possunt, contra Gothescalcum sanctus Ambrosius in epistola ad uercellenses ita dicit: »Paulus ad Ephesios, inquit: Fornicatio autem, et omnis immunditia, et auaritia nec nominetur in uobis, sicut decet sanctos . Et infra: Hoc enim scitote, quoniam omnis impudicus, aut immundus, aut auarus, quod est idololatria, non habet hereditatem in regno Christi et Dei. De baptizatis utique dictum liquet: ipsi enim accipiunt hereditatem qui baptizantur in morte Christi, et consepeliuntur cum ipso, ut cum ipso resurgant. Ideo heredes Dei, coheredes Christi sunt: heredes Dei, quia transcribitur in eos Dei gratia, coheredes Christi, quia renouantur in uitam ipsius:  heredes quoque Christi, quia datur illis per mortem ipsius tanquam testatoris hereditas. Isti igitur magis sibi debent attendere, qui habent quod possint amittere, quam qui non habent.« Et item in eadem: »Quid igitur sibi isti uolunt, qui tentant eos peruertere, quos acquisiuit Apostolus, quos redemit Christus sanguine suo? Quod asserunt baptizatos intendere non debere uirtutum disciplinis,« et reliqua. Item idem in Epistola ad Corinthios: »Et quia caro empti sumus, propensius Domino nostro seruire debemus, ne offensus a qua nos redemit morti nos reddat. Quam enim carissimo pretio nos emit, ut sanguinem suum daret pro nobis? Et item in eadem: Et peribit qui infirmus est in tua scientia, frater, pro quo Christus mortuus est . Id est, tua  peritia illum occidit, quando a te fieri uidet quod ille aliter intelligit, et tu eris occasio mortis fratris, quem Christus ut redimeret crucifigi se permisit.« Et sanctus Prosper contra Gallos: »Sacramentum enim baptismatis, quo omnia prorsus peccata delentur, etiam in his uerum est qui non sunt in ueritate mansuri.« Et item: »Sanguis Domini nostri Iesu Christi pretium est totius mundi, a quo pretio extranei sunt, qui aut delectati captiuitate redimi noluerunt, aut post redemptionem ad eamdem sunt seruitutem reuersi.« Et Beda in epistola Iude: »Qui angelis peccantibus non pepercit, nec hominibus parcet superbientibus: sed hos quoque, cum suum principatum non seruauerunt, illum uidelicet quo per gratiam  adoptionis filii Dei effecti sunt, sed dereliquerunt suum domicilium, id est Ecclesie unitatem in qua Deo renati sunt, uel certe sedes regni celestis, quas accepturi erant si fidem seruarent, et ante iudicium grauiter, et grauius in iudicio uniuersali damnabit.« Et Petrus in Epistola II: Quapropter, fratres, magis satagite ut per bona opera certam uestram uocationem et electionem facistis . Unde Beda: »Multi sunt uocati, pauci autem electi. Certa est autem uocatio cunctorum qui ad fidem ueniunt. Qui uero fidei sacramentis que perceperunt bona quoque opera perseueranter 316 adiungunt, isti suam cum uocatione etiam electionem certam intuentibus faciunt. Sicut e contra, qui post uocationem ad crimina reuertuntur, cum in his ex hac uita migrauerint,  certum iam omnibus quia reprobi sunt reddunt.« Et item in eadem: Fuerunt uero et pseudoprophete in populo, sicut et in uobis erunt magistri mendaces, qui introducent sectas perditionis, et eum qui emit eos Dominum negantes, superducent sibi celerem perditionem . Hinc Beda : »De hoc emptore et Paulus ait: Empti estis pretio magno: glorificate et portate Deum in corpore uestro . Merito autem sibi celerem perditionem superducunt, qui Redemptorem suum negantes, hunc recte confitendo glorificare et benefaciendo suo in corpore ferre detrectant, quod omnes faciunt heretici.« Et item in prima Epistola Petrus: Quod et uos nunc similis forme saluos facit baptisma . Unde Beda: »Quod ergo aqua diluuii  non saluauit extra arcam positos, sed occidit, sine dubio prefigurabat omnem hereticum, licet habentem baptismatis sacramentum, non aliis sed ipsis aquis ad inferna mergendum, quibus arca subleuatur ad celum.

Hinc plurium et quam plurima possemus exempla ponere, sed superfluum duximus, quia et ipsi, ut diximus, qui conglobati contra unanimitatem doctrine ecclesiastice, huic peruersitati resistunt, et plura plurimorum aggregant et accumulant testimonia. Et sanctus Leo Leoni Augusto , secundum promissionem suam, non tam multorum, quam nominatissimorum auctorum, nec tam multiplicia testimonia, quam ualida eorumdem  auctorum aggregata ad suam, quinimo orthodoxam, affirmandam sententiam misit. Neque enim numerus, testimoniorum, sed auctoritas ualet. Ex quibus ostenditur, Gothescalcum per modicum fermentum totam Ecclesie massam quantum ex ipso est corrupisse. Unde piis ista sufficiant, que impiis sicut et plura ad salutis satisfactionem sufficere non ualebunt. Nam huiusmodi, sicut Gothescalcus et sui complices proferunt, nugatoriis adinuentionibus aurem non accommodabit quisquis uerba Dominica deuota mentis aure perceperit, quibus orare iubet dicens: Sic autem orabitis, et post aliquanta: Ne nos inducas in tentationem. Quia cum deserentes Deum iuste deserimur a Deo, in tentationem induci,  id est, a tentatione patimur superari. Contra quod iterum Dominus iubet: uigilate et orate, ut non intretis in tentationem . Et: Orate ut ne fiat fuga uestra hyeme uel Sabbato , id est, ut dum uacat operetur quisque bona que ualet, ne tunc quilibet incipiat uelle bona agere, quando non licebit bona modo quolibet operari. Idcirco enim nobis Dominus horam exitus nostri uoluit esse incertam, ut semper possit esse suspecta, semperque in aduentu iudicis simus parati, ante cuius faciem iudicii non poterimus abscondi. Qui non uult inuenire quos damnet. Et ideo omnes misericordissime admonet dicens: Quod uobis dico omnibus dico, uigilate . Et uos, inquiens, parati estote, 317 quia  nescitis qua hora Dominus uester uenturus sit, et si in prima, uel secunda, siue tertia uigilia uenerit, similes estote seruis exspectantibus dominum suum, quando reuertatur a nuptiis, ut cum uenerit et pulsauerit, confestim aperiant ei. Nescitis enim qua hora Dominus uester uenturus sit . Sed hoc certum est, quoniam qui perseuerauerit usque in finem (in fide scilicet recta et operibus bonis, que est iuxta Apostolum, fides que per dilectionem operatur, et caritas de corde puro , ut nullius sit heresis participatione polluta, et conscientia bona, ut non sit malorum confusione permista, et fide non ficta , hic saluus erit gratia Domini nostri Iesu Christi, quem bonorum  operum et spiritalium studiorum auctorem esse non dubium est: qui quorum incitat mentes, adiuuat actiones, et perseuerantiam dat perseuerantibus, atque coronandos coronat in misericordia et miserationibus, cui cum Patre in unitate Spiritus sancti est honor et gloria, in secula seculorum. Amen.



CAPUT XXXuI. Apologia denotationis nostre subsequitur, quia filius Ephrem contra nos intendens arcum, misit sagittas: sed suum forte sentiet arcum prauum. Cuique conuersus ipsius gladius non prestabit auxilium in die belli.

Post sex ista capitula, de quibus responsum reddidimus,  septimum nobis subiunctum dedistis in prefata uilla Nielfa, quia indiscussi et inexaminati, scientieque litterarum pene ignari, minusque apostolice preceptioni appropinquantes, peccatis nostris agentibus, per ciuitates episcopi ordinantur, qua occasione maxime uigor ecclesiasticus deperiit. Sed in uolumine, quod nuper nobis dedistis, capitulorum istorum compositor quedam alia intermiscuit, adeo ut istud quod in illis fuerat septimum, inter ista decimum habeatur. Quod sicut intelligere potuimus, et illic et istic ideo capitulum istud est positum, ut facilius possit legentibus persuaderi, non esse mirum si praua docemus, qui peruerse et in considerate, atque indebite ad ordinem docendi  accessimus: quia sicut dicit Leo, qui habuerit malum initium, difficile bonum habebit processum, et si in fide suspecti fuerimus, que fundamentum est bonorum omnium, bona opera sine fundamento recto non stabunt, imo nec bona erunt. Quocirca, sicut sanctus docet Gregorius, restat ut quorum uita despicitur, et predicatio contemnatur, et cum pastor per abrupta graditur, ad precipitium grex sequatur. Unde necesse est nobis, cunctis scire uolentibus demonstrare, quomodo uel qualiter, quantum ad humanos spectat obtutus, ad ecclesiasticum 318 ordinem accesserimus. Et primo de metropolitano Rhemorum episcopo, deinde de ipsius dieceseos suffraganeis. Et quia non nos specialiter, sed generaliter omnes capitulum istud tangit episcopos,  eo solo excepto qui illud dictauerat, ne de nostra infamatione tantummodo uideamur solliciti, ponamus ex ordine integritatem ipsius capituli, et uideant quicunque illud legerint, si tam monstruosam criminationem generaliter cunctis episcopis, ciuitatibus, plebibus, archiepiscopis, principibus illatam et impactam audierint. Textus enim huius capituli iste est: »Et quia indiscussi et inexaminati, scientieque litterarum pene ignari, minusque apostolice preceptioni appropinquantes, peccatis nostris agentibus, per ciuitates episcopi ordinantur, qua occasione maxime uigor ecclesiasticus deperiit, placuit ut si quando alicuius ciuitatis episcopus uocatione Domini decesserit, a gloriosissimis principibus supplicando postuletur, ut canonicam electionem clero  et populo ipsius ciuitatis permittere dignentur, atque ita aut in clero, aut in populo, aut diecesi certe ipsa, uel si opus sit in uicinia ipsius, probata et officio digna persona queratur, que inuenta consensu totius cleri et populi ad honorem Dei ciuitati preficiatur. Sed et si a seruitio piorum principum nostrorum aliquis clericorum uenerit, ut alicui ciuitati preponatur episcopus, timore casto sollicite examinetur, primum cuius uite sit, deinde cuius scientie, et uigore ecclesiastico sub oculis omnipotentis Dei agat metropolitanus, in hac parte ceteris episcopis sicut Dei ministris adiutorium ferentibus, ne maculate uite, et pompa seculi turgidus, et Simoniaca heresi pollutus, humilibus et mundis membris Christi Ecclesieque supponatur episcopus.  Nec presumat illitteratum, et cupiditate illicita cecatum, redditurus facti sui Deo rationem, populo preficere. Si uero necessarium isdem metropolitanus uiderit, ne tantum malum cogatur agere, ut indebito honorem bonis tantum debitum tradat, instruat populum, informet Ecclesiam, potius adire clementiam regum, et ipse cum cepiscopis suis quibus ualuerit modis adeat, ut Ecclesiam Dei gloriosi reges digno honorent ministro. Si autem turpiter cupiditate quacunque metropolitanus uictus, aut aliquo munere deceptus, tantum opus negligenter et egre fuerit exsecutus, iudicium omnia cernentis Dei se incurrere non dubitet: sed et sententia Ecclesiastica nouerit se culpandum.«

 Hec est censura capitulorum compilatoris, quasi non suffecerit quod hinc decernant canones. Unde dicamus cum Betio: Heu quam precipiti mersa profundo mens hebet! uidelicet istius capituli compilatoris, ut nec quod dicit, nec etiam seipsam cognoscere ualeat. Scriptum est enim: Medice, cura temetipsum , et: Ex uerbis tuis te iudico . uideat qualiter isdem ad ordinem sacrum peruenerit, et sic in semetipso gloriam tantum habebit, et non in altero. ueritas enim 319 dicit: Qui non intrat per ostium in ouile ouium, sed ascendit aliunde, hic fur est et latro. Ego sum ostium, per me si quis introierit saluabitur . Constat igitur, quoniam qui per eum in ouile ouium non intrat, id est ad regimen non est prouectus  Ecclesie, non est pastor ouium, sed fur et latro, qui non saluabitur, sed damnabitur. Qualiter autem sit per ostium, uidelicet per Christum, intrandum in ouile ouium, id est ecclesiasticum regimen suscipiendum, idem Christus ostium ouium uia, et ueritas, et uita, demonstrat dicens de suo Spiritu: Spiritus qui a Patre procedit, ille uos docebit omnia, et suggeret uobis omnia quecunque dixero uobis . Non enim uos estis qui loquimini, sed Spiritus Patris uestri qui loquitur in uobis . Qui per quos idem Spiritus locutus est, ut sanctus Leo dicit, adhuc nobiscum in suis constitutionibus uiuunt, quia non est Deus mortuorum, sed uiuentium. Ergo qui contra sacros canones, Spiritu Dei per organa sua conditos, et totius  mundi reuerentia consecratos, ad Ecclesie regimen prouehitur, non intrat per ostium in ouile, sed ascendit aliunde, ac per hoc fur est et latro: de qualibus dicit Psalmista Domino: Deiecisti eos dum alleuarentur . Cum alleuatur enim deiicitur, qui honoribus proficit et moribus deficit. De quibus Dominus per prophetam queritur dicens: Ipsi regnauerunt, et non ex me: principes exstiterunt, et non cognoui . A se namque et non ex arbitrio summi rectoris regnant, qui sua cupiditate accensi, culmen regiminis rapiunt potius quam assequuntur: quos tamen internus iudex et prouehit et non cognoscit, quia quos permittendo tolerat, profecto per iudicium reprobationis ignorat, et in talium prouectione non est, ut Leo dicit, populis  consulere sed nocere, nec prestare regimen sed augere discrimen. Reuertatur igitur hic derogator noster ad suam conscientiam, qui contra sacras regulas ab Ecclesia in qua fuit tonsus et ordinatus discedens, ad alias prouincias conuolauit, et canonica excommunicatione deuinctus, quia uerbum Domini non est alligatum, irregulariter usurpauit regimen, et sibi ac ordinatoribus suis, necnon et subditis adauxit discrimen, sicut Leo papa demonstrat.

Sed et notandum quia quedam de preficiendo ciuitati episcopo decreta omiserit, aut obliuione captus, aut conscientia stimulatus. Cautum siquidem inter alia sacri canones decreuerunt, ut de alia Ecclesia petitus petitus uel sumptus is qui fuerit ordinandus  episcopus, non sine placito uel litteris eius episcopi cuius fuerat clericus ordinetur, concessa specialiter Carthaginensi Ecclesie nota necessitate licentia. Relegat denique sancta fraternitas concilia et decreta a Romanis pontificibus celebrata et promulgata, reuoluat in Grecis regionibus decreta concilia, perscrutetur in Italicis, Gallicis, Germanicis, Belgicis prouinciis actas synodos, et uideat si de sub isto celo huiusmodi capitulum comprouincialis quanto magis generalis synodi obtutibus unquam apostolice sedis pontifex dederit uel miserit, aut 320 quilibet imperatorum sua sanctione synodo congregate direxerit, uel si quelibet synodus ediderit, aut si quisquam episcoporum synodo presentare unquam uel usquam presumpserit. Nos pro certo, in ueritate  sciat sancta fraternitas, pro nostra speciali iniuria ista non dicimus, quia a fratribus nostris, Remigio scilicet uenerabili archiepiscopo, et honorabilibus consacerdotibus nostris prouincie Lugdunensis, illud conscriptum nequaquam fuisse certissime scimus et credimus, qui omnes illi pene nos omnes ab ipsis annis iuuenilibus cognouerunt, et scientiolam nostram ac conuersationem sicut familiares familiariter didicerunt, et ex quibus Ecclesiis atque ordinibus, et qualiter ad summum sacerdotium simus gratia diuina assumpti, sicut de domesticis ignorare non potuerunt: qualiterque in regimine et uita et conuersatione et scientia atque doctrina degamus, illis occultare nec uolumus nec ualemus. In quibus sicut in spiritalibus uiris maximam de  nobis habemus fiduciam, quorum et uitam religiosam, et doctrinam catholicam, et ordinationem canonicam non ignoramus.

Ait enim capituli istius compositor: »Quia indiscussi et inexaminati, scientieque litterarum pene ignari, minusque apostolice preceptioni appropinquantes, peccatis nostris agentibus, per ciuitates episcopi ordinantur: qua occasione maxime uigor ecclesiasticus deperiit.« In fronte istius capituli docet eius compositor, non esse episcopos, quos episcopos appellauit dicens: »Quia indiscussi et inexaminati ordinantur episcopi.« Nam et in capitulo primo Carthaginensis concilii scriptum est : Qui episcopus ordinandus est, antea examinetur, et reliqua. Unde manifestum est eum qui  contra canones ordinatus esse uidetur, non debere censeri episcopum, sicut inter alios Innocentius, Celestinus, et Leo demonstrant. Quod enim dicit quia indiscussi, ergo dubium an sint fide catholici, uel circa fidem sint reprobi. Quod dicit inexaminati, igitur uita et conuersatione non probi: quod dicit scientie litterarum pene ignari, sicut sanctus dicit Hieronymus: Ignoratio Scripturarum ignoratio Dei est. Et Apostolus: Qui ignorat ignorabitur . Quomodo ergo mediatores uel interuentores pro suis ac populi peccatis apud Deum habebuntur qui ignorantur? qui licet dicant, Domine, in nomine tuo prophetauimus ; et, Manducauimus coram te, et bibimus, et in plateis nostris docuisti , audient: Discedite a me, nescio qui sitis. Adhuc etiam addamus: Quomodo dicere poterunt, in nomine tuo prophetauimus et in plateis nostris, scilicet in latitudine nobis commissi populi, per nos docuisti, qui scientie lumine ignari duces sunt ceci, precones muti? Quod subsequitur: »minusque apostolice preceptioni appropinquantes,« hoc est aperte dicere: Ideoque boni meriti alieni, et ordinatione indigni. Quod dicit: »Per ciuitates episcopi ordinantur, qua occasione maxime uigor ecclesiasticus deperiit,« non per ciuitates episcopi ordinantur, sed peruasores ciuitatum, 321 et alieni ministerii inuasores, et fures ac latrones, non dicam mercenarii exordinantur, per quos uigor ecclesiasticus deperit, qui ad hoc debuerant  preferri ut uigor ecclesiasticus in aliquo delapsus, per ipsos potuisset restitui, et in statu manens ualenter constitui. Et si sanctus Gregorius in homilia Euangelii decima septima, se unum faciens de his quorum precipue peccato dixerat agi quod populus illius temporis interiret, de generali peccato conquestus est, non tamen sic specialia crimina, et de merito, et de inscientia et de ordinatione illicita, generalitatem sacerdotum redarguit: et si quosdam tacitis nominibus de heresi Simoniaca corripuit dicens: uobis enim sacerdotibus lugens loquor, quia nonnullos uestrum cum premiis facere ordinationes agnouimus. Cum esset pontifex prime sedis in toto terrarum orbe, non omnes generali inuectione, interponens nonnullos,  sicut iste ferula magistrali sine ulla exceptione perceptione percussit. In istius autem compositoris capitulo uideat lector, que plebs Dominica non sit conculcata, que ciuitas non sit dehonorata, quis episcopus non sit, non dicam morsus, sed annullatus, quis princeps non reprehensus, quis archiepiscopus non confutatus. Ait enim: »Indiscussi et inexaminati, scientieque litterarum pene ignari, minusque apostolice preceptioni appropinquantes, per ciuitates ordinantur episcopi. Placuit ut si quando alicuius ciuitatis episcopus uocatione Domini decesserit, a gloriosissimis principibus supplicando postuletur,« et reliqua que prosequitur. Ac si dicat, quia hactenus talia principes non concesserunt. Deinde de archiepiscopis dicit: »Si aut  turpiter cupiditate quacunque metropolitanus uictus, aut aliquo munere deceptus, tantum opus negligenter et egre fuerit exsecutus, iudicium omnia cernentis Dei se incurrere non dubitet. Sed et sententia ecclesiastica nouerit se culpandum.«

Ecce quales esse principes denotauit, ecce quales archiepiscopos cupiditate scilicet uictos et munere deceptos descripsit, ecce quales episcopos per ciuitates ordinatos asseruit. Legimus in canonibus, et sancto Gregorio docente didicimus, quia sacri canones Simoniacam heresim damnant, et eos sacerdotio priuari precipiunt, qui de largiendis ordinibus pretium querunt, quorum cathedras Redemptor noster euertit, et sacerdotium destruit, et cui  pro manus impositione munus donat uel accipit, ipse se anathema efficit. Scimus enim quod in spiritalibus deuitare debemus, munus esse a manu, munus a lingua, munus ab obsequio. Unde Dominus per prophetam dicit: Qui excutit manus suas ab omni munere, iste in excelsis habitabit . Propterea considerandum, secundum admonitionem sancti Gregorii, qualis in regimine erit qui ad hoc promouetur ut hereticus fiat. Si tales sunt principes, si tales archiepiscopi, si tales per ciuitates sunt ordinati episcopi, ue illis terris, quas tales non solum 322 infructuose, uerum et noxie ficulnee non modo occupant, certe sed opprimunt. ue peccatricibus ciuitatibus, quibus pestes huiusmodi insident, ue miseris plebibus, qui erronee  et sine pastore non solum dentibus, uerum et gutturibus luporum hiantibus sine ullo patent obstaculo, sine ullo uerbi Dei lumine sedentes in tenebris, sine pane uerbi Dei et sine refectione spiritali, inedia tabescentes morti propinquant, et, quod est lugubrius, sempiterne: petentes panem paruuli, et non est qui frangat eis, quo abundant etiam mercenarii in domo istius tanti Patris qui nos miseros descripsit episcopos: ita ut de sola plebe illis commissa possimus, si tamen possumus dicere, Beatum dixerunt populum cui hec sunt , scilicet que ille largitur: beatus populus cuius rector sine comparatione iste est solus. Qui sicut de Iob nuntiis dicitur remansit ille solus, ut nuntiaret Ecclesie quales non rectores sed subuersores  sustineat. Sed audiat Dominum sibi respondentem quod dixit Elie alio affectu quam iste hec dixerit conquerenti: Remansi ego solus. Reliqui, Dominus inquit, mihi septem millia uirorum, qui non curuauerunt genu ante Baal . Quocirca et Dominus, gratis sue misericordie sempiterne, plures et aliter et alios per ciuitates habet ordinatos episcopos et aliter ordinantes archiepiscopos, talesque principes, qui sua concessione a diuinis regulis per contemptum deuiare non satagunt. Istorum compositor capitulorum, primi Adam filius, sciens se peruersa scripturum, in prefatione eorumdem capitulorum nomina episcoporum connumerauit, uolens se inter ligna paradisi ne peccator agnosceretur abscondere, et quasi opertus operimento  pretiosorum lapidum, et condensis frondibus palliatus, ut gloriosior ceteris appareret in isto capitulo se monstrauit, sicut et in illis capitulis, que nomine ualentine synodi prenotauit, in quibus se ex nomine quam maxime collaborasse descripsit.

Si autem generalem calumniam, ne nos inde perciperemus, nobis specialiter irrogare decreuit, non pro illius redargutione, sed pro eorum qui forte nostros aditus ad ordines sacros ignorant satisfactione, quomodo se rei ueritas habeat cunctis legentibus ac scire uolentibus innotescere procuramus. De metropolitano siquidem metropolis Rhemorum Ecclesie iam questio fuerat, sicut in gestis synodabus qui uoluerit plenius inuenire ualebit. Residentibus  in synodo uenerabilibus episcopis in nomine Domini, Hincmaro Rhemensis Ecclesie archiepiscopo, Wenilone Sennense archiepiscopo, Amalrico Turonense archiepiscopo, Theoderico Camaracense episcopo, Hrothade Suessonice urbis episcopo, Lupo Catalaunense episcopo, Immone Nouiomagense episcopo, Erpuino Siluanectense episcopo, Yrminfrido Beluacense episcopo, Pardulo Laudunense episcopo, Hilmerado Ambianense episcopo, Huberto Meldense episcopo, Aio Aurelianense episcopo, Prudentio 323 Trecassine ciuitatis episcopo, Herimanno Niuernense episcopo, Iona Augustidunense episcopo, Godelsado Cauillonense episcopo, Dodone Andegauense episcopo, Guntberto Ebrocense episcopo, Hildebranno Sagense episcopo, Erloino Constantie  urbis episcopo, Baltfrido Baiocensis Ecclesie episcopo, Heirardo Lexouiensis Ecclesie episcopo, Ansegaudo Abrincatine urbis episcopo, Teutboldo Lingonice urbis episcopo, Breidingo Matiscentium Ecclesie episcopo, Launo Aequolesine ciuitatis episcopo, Ricboldo Remensium chorepiscopo. Residentibus etiam presbyteris et abbatibus, Dodone abbate monasterii sancti Sabini, Lupo abbate monasterii Bethleem quod Ferrarias dicitur, Bernardo abbate monasterii sancti Benedicti quod appellatur Floriacus, Hodone abbate ex monasterio Corbeie, Henrico abbate ex monasterio Corbionis, Bauone abbate ex monasterio Orbacense, et quamplurimis aliis sacerdotibus et abbatibus. Et astantibus diaconibus, astante quoque et reliquorum  graduum clero. Residente etiam in medio cetu episcoporum glorioso rege Carolo, qui eidem sacre synodo suam est dignatus exhibere presentiam, apud Suessionis ciuitatem, in monasterio sancti Medardi confessoris Christi, quod situm est in suburbio ipsius ciuitatis, in ecclesia que est in honore sancte Trinitatis sacrata, anno Incarnationis Domini nostri Iesu Christi DCCCLIII, anno etiam iam dicti principis Karoli XIII Indictione prima, uI Kalend. Maii. Dum quedam ecclesiastica et pernecessaria negotia in eadem synodo uentilaretur et diffinirentur, habita est ratio de ordinatione ipsius Hincmari metropolitani Rhemorum episcopi qui quoniam Ebo, qui eiusdem sedis archiepiscopus fuerat, adhuc uiuebat, dicebatur a quibusdam contra regulas canonicas  ordinatus. Unde ordinatores ipsius tale reddidere responsum. Theodericus enim Camaracensis episcopus hec que sequuntur libellum porrigens protulit. Leo, inquit, papa in decretis suis ad episcopos per Cesariensem Mauritaniam constitutos, aut confutatum, aut certe confessum iubet subiacere sententie ita dicens : »Adiectum etiam illud est, quod huic temere subordinatus esse cognoscitur, qui non debuit ordinari antequam Lupicinus in presenti positus, aut confutatus, aut certe confessus, iuste posset subiacere sententie, ut uacantem locum, quemadmodum disciplina ecclesiastica exigit, is qui consecrabatur acciperet.« Iam de conuincendo qualiter accusari et conuinci debeat,  manifestum est quia per scripturam uel testibus debeat accusari, sicut scriptum est de episcopis et clericis in lege Theodosiana, in libro quinto  sententiarum Pauli: »Conuinci nemo potest in iudicio sine testibus aut scriptura.« Quia etiam leges Romanas in hoc negotio canonica probet auctoritas, scriptum est in concilio Toletano capite undecimo , ne sine accusatore legitimo quispiam condemnetur: »Dignum est ut uita innocentis 324 non maculetur pernicie accusantium. Ideo quisquis a quolibet criminatur, tam accusatus quam accusator presentetur, atque legum et canonum sententie exquirantur.«

Ecce manifestum est quia leges diuine et humane nonnisi aut aperte confessum aut aperte conuictum  adiudicent uel condemnent, et qualiter accusatus accusari uel conuinci debeat designatum est. Nunc uidendum de quo ordine adiudicatorum uel condemnatorum Ebo fuerit, quem manifestum est fuisse depositum. Qui postquam in ecclesia sancti Stephani apud Mediomatricum ciuitatem ambonem conscendit, et se publice denotauit coram episcopis et imperatore et clero ac populo qui adfuerunt, quoniam eumdem imperatorem Ludouicum falso criminatum, et iniuste ab imperiali sede depositum publice penitentie subdidit. De quibus et libellum manu sua subscriptum eidem imperatori porrexit, quem qui quesierit, in archiuo ipsius Metensis Ecclesie inuenire ualebit. Unde etiam accusatus ab ipso Augusto, in generali synodo habita in palatio  Theodonis uilla, inducias petiit, et secundum canonicam institutionem elegit sibi per consensum synodi episcopos iudices peccatorum suorum, quos canones electos appellant, de quibus scriptum est in concilio Africano, cap. 63, ut ab electis iudicibus prouocari non liceat, et dedit libellum synodo manu sua firmatum hec eadem continentem: »EGO EBO indignus episcopus, recognoscens fragilitatem meam, et pondera peccatorum meorum, testes confessores meos Aiulfum uidelicet archiepiscopum, et Badaradum episcopum, necnon et Modoinum episcopum, constitui mihi iudices delictorum meorum, et puram ipsis confessionem dedi, querens remedium penitendi, et salutem anime mee, ut recederem ab officio et ministerio pontificali, quo me recognosco  esse indignum, et alienum me reddens pro reatibus meis, in quibus peccasse secreto ipsis confessus sum, eo scilicet modo, ut ipsi sint testes alio succedendi et consecrandi subrogandique in loco meo, qui digne preesse et prodesse possit Ecclesie cui hactenus indignus prefui. Et ut inde ultra nullam repetitionem aut interpellationem auctoritate canonica facere ualeam, manu propria mea subscribens firmaui. + Ebo, quondam episcopus subscripsi.« Hac scriptura coram synodo prolata atque confirmata, confessus est ipse uiua uoce, et dedit testes alios exceptis iudicibus, Nothonem archiepiscopum, Theodoricum episcopum, et Achardum episcopum, et sic ab omnibus qui in eodem concilio fuerunt episcopis  accepit sententiam, dicentibus per ordinem omnibus: Secundum tuam confessionem cessa a ministerio. Et sic coram ipso, iubente ac audiente synodo, dictatum est a Iona Aurelianense episcopo Helie presbytero, postea Carnotensi episcopo, et prescripte pagine confessionis eiusdem in ipsa synodo subscriptum atque subiunctum hoc modo: »Acta est hec Ebonis professio, eiusque proprie 325 manus subscriptione roborata, in conuentu synodali generaliter habito apud Theodonis uillam, anno Incarnationis Domini nostri Iesu Christi DCCCXXXu, anno etiam imperii gloriosi Cesaris Ludouici XXIII, indictione XIII, sub die Kalendarum Iu, Nonarum Martii.« Hi sunt episcopi, qui confessionem manu sua propria firmatam audierunt, in qua  continebatur quod ipse Ebo pro quibusdam criminibus, que confessoribus suis Aiulfo archiepiscopo, Badarado episcopo, Modoino episcopo, Achardo episcopo, Theoderico episcopo, et Nothoni archiepiscopo confessus est, nullatenus officium pontificale agere deberet. Nam et ipsi testes, eodem Ebone poscente et coram astante, in conspectu omnium qui adfuerunt, tam episcoporum quam et ceterorum sacerdotum, uiua uoce testificati sunt, quia tale peccatum eis confessus fuerat, pro quo dignus non erat episcopale ministerium ultra iam agere. Sed et hoc ipsi testes et confessores sui intulerunt, quia si idem peccatum ante ordinationem admississet, nullo modo episcopus ordinari debuisset. Pro qua re ad eorum consilium dixit se idem Ebo coram omnibus ad ministerium  episcopale indignum, et ab eo recedere debere, et sub penitentie modo Dominum sibi propitium facere uelle. Nam et episcopi, secundum confessionem ipsius manu sua propria roboratam, et testimonium confessorum suorum, decreuerunt ut a ministerio recederet pontificali, et aliis orationum officiis et excubiis Domino seruiendo eum sibi propitium faceret. Hec sunt nomina eorumdem episcoporum: Drogo archiepiscopus, Hetti archiepiscopus, Otgarius archiepiscopus, Ragnoardus archiepiscopus, Landrannus archiepiscopus, Aldricus archiepiscopus, Notho archiepiscopus, Aiulfus archiepiscopus, Ratoldus episcopus, Ionas episcopus, Frotarius episcopus, Erchanradus episcopus, Raganarius episcopus, Wlfinus episcopus, Theodericus episcopus, Acardus episcopus,  Rothadus episcopus, Batradus episcopus, Modoinus episcopus. Item Theodericus episcopus, Walocarius episcopus, Godolricus episcopus, Godofridus episcopus, Teutmundus episcopus, Ermbertus episcopus, Hubertus episcopus, Erardus episcopus, Albericus episcopus, Freculfus episcopus, Ioannes episcopus, Hildemannus episcopus, Hildi episcopus, Christianus episcopus, Sisagutus episcopus. Item Raganarius episcopus, Crispio episcopus, Teutgandus episcopus, Bonus episcopus, Fauo episcopus, Ado episcopus, Teutbertus episcopus, Wiladus episcopus, Morbertus episcopus. Et hec scriptura, iudicante synodo post hec omnia patrata, data est a Drogone, qui synodo presidebat una cum Hetti episcopo  Treuerensi, Fulconi qui successor in sede Rhemensi Ebonis fuerat designatus.

Hoc autem ita uerum esse ut dicimus, etiam qui Annalem domini Ludouici imperatoris historiam de anno DCCCXXXu Dominice 326 Incarnationis reuoluerit, manifesta lectione comperiet. Ceterum, ut premisimus, de huiusmodi unius subscriptione pro omnibus, sicut hic Ionas episcopus rogatu omnium coram omnibus et pro omnibus manu notarii synodalis egit, qui legerit in concilio Africano, cap. 52 et cap. 60 sufficienter reperiet. Quia autem huiusmodi libellari confessione, quam sequi debet proprie manus subscriptio, episcopus corporis siue anime infirmitate grauatus, ut non debeat uel non possit ad ministerium sacrum consurgere, a sede episcopali  et sacerdotio debeat remoueri, et in loco eius alius subrogari et ordinari, in decretalibus epistolis apostolice sedis pontificum frequentissime inuenitur, et beatus Gregorius in suis multoties designat epistolis, sicut ad Ioannem Prime-Iustiniane archiepiscopum de Paulo, et ad Marianum episcopum Rauennatium, et ad clerum ac plebem Ariminensium, necnon et ad Anatolium diaconum, et ad Aetherium episcopum, atque ad Brunechildem reginam de infirmo episcopo, et Zosimus de Proculo. In epistolis quoque Ioannis pape de contumelioso episcopo. Sed et in Gallicanis canonibus de Potamio Braccarense archiepiscopo, et synodo ualentina euidenter agnoscitur. Et de huiusmodi confessione Leo in decretali epistola  ad uniuersos episcopos per Campaniam, Samnium,  et Picenum euidenter demonstrat, sicut qui uoluerit legere preualebit. Et post hec omnia isdem Ebo quondam episcopus libellum penitentie edidit, in quo crimina que confessus antea suis iudicibus ac testibus fuerat scripto exposuit, pro quibus se penitentiam septennem egisse conscripsit, et hunc satisfactionis libellum in Eccleisa Rhemensi publice recitauit, quem hactenus diligentia Rhemensis scrinii inter alia gesta custodit. Et hoc modo depositus apostolicam sedem et papam Sergium adiit. Apud quem, sicut in Gestis pontificalibus lector quisque preualet inuenire, ista obtinuit. Ita enim ibi ad locum scriptum est: »His igitur peractis, predictum postulauerunt pontificem, ut omnes primates Romani fidelitatem ipsi Ludouico regi per sacramentum promitterent;  quod prudentissimus presul fieri nequaquam concessit, et sic orsus est illis: Quia si uultis domno Lothario magno imperatori hoc sacramentum ut faciant solummodo, consentio atque permitto. Nam Ludouico eius filio ut hoc peragatur, nec ego, nec nobilitas Romanorum consentit. Tunc demum in eadem Ecclesia sedentes pariter tam beatissimus pontifex, quam magnus rex, et omnes archiepiscopi atque episcopi, stantibus reliquis sacerdotibus, et Romanorum ac Francorum optimatibus, fidelitatem Lothario magno imperatori semper Augusto promiserunt. Post hec uero, Ebo quidam et Bartholomeus archiepiscopi, qui pro criminibus suis priuati honore ab Ecclesia fuerant expulsi, sanctissimo pontifici  postulabant, ut eos reconciliare ac pallium eis tribuere dignaretur.« Quos etiam idem 327 presul, nec communionem inter clericos dignos esse suscipere dicebat, sed inter communem populum communicandi licentiam tantummodo haberent.

Transacto autem decennii tempore post depositionem ipsius Ebonis, conuenerunt episcopi Rhemorum dieceseos ad synodum Beluacensium ciuitatis, et obtinuerunt consensu domni Caroli regis gloriosi quemdam ex diecesi Sennensi, et paercia Parisiaca, apud archiepiscopum et ciuitatis ipsius episcopum, ceterosque prouincie eiusdem cepiscopos, Hincmarum uenerabilis monasterii sanctorum martyrum Dionysii sociorumque eius monachum, quem cum decreto canonico cleri et plebis Rhemorum Ecclesie  eidem metropoli ordinauerunt episcopum, sicut dieceseos Rhemorum episcopi in prefata synodo euidentissimis et regularibus studuerunt ostendere documentis: quia ut in epistola ad clerum et plebem consistentem Neapoli sanctus dicit Gregorius , canonicis est regulis constitutum, ut, defuncto uel sublato pastore, diu sacerdote ciuitas priuari non debeat. Ceteri autem ipsius Rhemorum dieceseos episcopi, si de canonico habitu nutu diuino ad episcopalem ordinem sumus assumpti, de notis Ecclesiis, secundum sacris regulis modum prefixum, sine interuentione indebiti muneris ordinati existimus: et si de monachica institutione sumus expetiti, secundum doctrinam beatorum Siricii atque Gelasii, iuxtaque regulas sancto Spiritu  promulgatas, ad ordinem episcopatus cum presentia et ordinatione archiepiscopi gratia diuina peruenimus. Sicuti una cum eodem archiepiscopo nostro cui secundum quartum capitulum Niceni concilii firmitas eorum que geruntur per unamquamque prouinciam ut metropolitano est tributa episcopo, scriptis canonicis demonstrare ualemus. Sed et princeps noster, ecclesiasticis regulis humiliter subditus, iustis et rationabilibus sacerdotum petitionibu deuotissime annuit, et ut regulares ac regulariter ordinentur episcopi, et ministerium suum Deo placite peragant, fauendo, monendo, et adiuuando agit et ipse satis.

Quia uero scriptum est, Ne respondeas stulto iuxta stultitiam suam, ne similis ei efficiaris, et mox subscriptum  est, Responde stulto iuxta stultitiam suam, ne sibi sapiens esse uideatur , quod utrumque obseruare ualebit, qui tempus, locum, personam, causamque secundum rationem discreuerit, quiscunque talia, sicut catholicorum doctrina redarguentes supra ostendimus, contra rectam fidem scripsit, contra episcopalem auctoritatem tanta presumpsit, de principali dignitate indigna significauit, ponat se ante se, et ab ipsis rudimentis infantie uias gressuum suorum cogitet, et quo itinere ad hec que tenet peruenerit solerter inspiciat, sibique ad tempus consulat dum potest, ne commode non possit cum incommode fortassis uolens nolensque sategerit. Nos autem memores Scripture dicentis. 328. Totum  spiritum suum profert stultus, sapiens autem differt et reseruat in posterum , quemquam ex nomine et manifesta reprehensione designare non uolumus: scientes Dominum significationibus potius quam apertis inuectionibus proditorem corripuisse, ut conscius ageret penitentiam. Ideoque, ut dicit Apostolus: Ne forte et huic de quo significamus det Dominus penitentiam ut resipiscat , et postea mordeat nos conscientia, secundum Salomonis edictum quo precipit: Que uiderunt, inquiens, oculi tui ne proferas in iurgio cito, ne postea emendare non possis, cum dehonestaueris amicum tuum , nominatim denotare illum non uolumus, quem secundum Dominicam iussionem secreto et cum adhibitis corriperemus, si  non tantisper et tantis que depingitur foret causa notissima. De qua siquidem poteramus diuinas leges sic subdendo excepta fidei causa connectere. Sed superfluum est leges colligere, cum adhuc nemo personam studet signatius demonstrare. Hec de septimo isto capitulo coacti nolentesque respondimus, non iactando nos quasi uana gloria capti, nec uelut stomachantes ut bilis amaritudinem, ita rancorem animi contra quemlibet digerentes. Nec enim est cui debeamus irasci, quia sufficit nobis in hoc negotio, non solum sincere conscientie testimonium, uerum et notitia certa plurimorum fidelium. Potius est enim presumptiosa loquenti compatiendum, quam de impactione huiusmodi innoxiis irascendum. Sed zelo ac necessitate ueritatis et fidei ad ista respondimus, ne  forte cum quisquis hoc capitulum legerit, ut de nobis dictum, ita illud in nobis putet esse completum, et sicut inordinate ordinatos ita nos credat in sinceritate fidei dubiosa et heretica prauitate pollutos. Quapropter reprehensibilis reprehensor noster, cum fortassis se a nobis legerit reprehensum, non reprehensione sua contra nos irascatur, et ueritatem fidei pro nostro nomine aspernetur, memorans apostolorum principem, quia sic necessitas pro ueritate Euangelii exigebat, a beato Paulo etiam coram omnibus reprehensum, et a benigno Petro reprehensoris sui epistolas in quibus reprehensum se legerat collaudatas, probansque seipsum si uoluerit concors, qui nunc dicitur discors noster, sic in seipso gloriabitur, et non in altero, cum causa sua se metiens.



329 CAPUT XXXuII. Et quoniam nuper remota heresis, olim ut ostendimus, in ueteribus hereticis est reuicta, quid de huiusmodi praue sentientibus ecclesiastica decernat auctoritas, per duodecim capitula premissis subnectere procurauimus.


De hoc autem unde certi sumus, et que sine periculo licet multis sint cognita tegere silentio non ualemus, queque pro ministerio nobis imposito his que premisimus subiungere ex auctoritate ecclesiastica commonemur, opportune importune uolentibus et nolentibus ingerere procuramus. Scilicet quia de his quatuor capitulis, sicut iam supra ostendimus, circa temporalis uite terminum beati Augustini  mota est heresis, que reuicta atque repulsa siue compressa est auctoritate sancti pape Celestini, instantia beati Prosperi, ex dictis eiusdem beati Augustini, et ceterorum catholicorum magistrorum doctrina, quid a sede apostolica uirisque apostolicis decretum sit de heresi semel reuicta ac conculcata, de his etiam qui eam resuscitare uel in ea permanere delegerint, premissis capitulatim subnectere necessarium dignumque censuimus

I. Quod, damnata semel heresi, contra eam non sit postea disputandum, Gelasius  in tomo reddende rationis Acacium a sede apostolica competenter fuisse damnatum: »Dilectissimis fratribus uniuersis episcopis per Dardaniam constitutis Gelasius.« Et ad locum: »Stultitiam,  inquit, respuentes inanium querelarum, percurrere uos oportet ab ipsis beatis apostolis, et considerare prudenter, quoniam Patres nostri, catholici uidelicet doctique pontifices, in unaquaque heresi quolibet tempore suscitata, quidquid pro fide, pro ueritate, pro communione catholica atque apostolica, secundum Scripturarum tramitem predicationemque maiorum facta semel congregatione sanxerunt, inconuulsum uoluerunt deinceps firmumque constare, nec in eadem causa denuo que prefixa fuerant retractari qualibet recenti presumptione permiserunt. Sapientissime peruidentes quoniam, si decreta salubriter cuiquam liceret iterare, nullum contra singulos quosque prorsus errores stabile persisteret Ecclesie constitutum, ac semper iisdem furoribus  recidiuis omnis integradefinitio turbaretur. Nam si limitibus iam prefixis positarum semel synodalium regularum, non cessant elise pestes resumptis certaminibus contra fundamentum sese ueritatis attollere, et simplicia queque corda percutere, quid fieret si subinde fas esset perfidis inire concilium? cum quelibet illa manifesta sit ueritas, nunquam desit quod perniciosa promat falsitas, etsi ratione uel auctoritate deficiens, sola tamen intentione non cedens. Que maiores 330 nostri diuina inspiratione cernentes necessario precauerunt ut contra unamquamque heresim quod acta semel synodus pro fide, pro communione et ueritate catholica atque apostolica promulgasset, non sinerent nouis posthec retractationibus mutilari, ne prauis occasio preberetur  que medicinaliter fuerant statuta pulsandi.« Hinc magnus Leo papa in epistola per Philoxenum agentem in rebus Leoni Augusto directa : »Prenoscat igitur, inquiens, pietas tua, uenerabilis imperator, hos quos spondeo dirigendos, non ad confligendum cum hostibus fidei, nec ad certandum contra illos, a sede apostolica profecturos, quia de rebus et apud Niceam, et apud Chalcedonem, sicut Deo placuit, diffinitis, nullum audemus inire tractatum, tanquam dubia uel infirma sint, que tanta per sanctum Spiritum fixit auctoritas. Instructioni autem paruulorum nostrorum, qui post lactis alimoniam cibo desiderant solidiore satiari, ministerii nostri presidium non negamus, et sicut simpliciores  non spernimus, ita a rebellibus hereticis abstinemus, memores precepti Dominici dicentis: Nolite sanctum dare canibus, neque miseritis margaritas uestras ante porcos . Nimis quippe indignum, nimisque iniustum est, eos ad libertatem disceptationis admitti, quos significat Spiritus sanctus per prophetam dicens: Filii alieni mentiti sunt mihi. Qui etiamsi Euangelio non resisterent, de illis tamen se esse monstrarent, de quibus scriptum est: Deum se profitentur scire, factis autem negant.« Item idem in epistola ad Marcianum Augustum : »Per ipsum Dominum nostrum Iesum Christum, qui regni uestri est auctor et rector, obtestor et obsecro clementiam uestram, ut in presenti synodo fidem, quam beati Patres nostri ab apostolis sibi traditam  predicarunt, non patiamini quasi dubiam retractari, et que olim maiorum sunt auctoritate damnata, rediuiuis nunc non permittatis conatibus excitari.« Item in epistola ad Leonem Augustum : »Hec autem Dei munera ita demum nobis diuinitus conferentur, si de his que sunt prestita non inueniamur ingrati, et tanquam nulla sint que adepti sumus, contraria potius expetamus. Nam que patefacta sunt querere, que perfecta sunt retractare, et que sunt diffinita conuellere, quid aliud est quam de adeptis gratiam non referre, et ad interdicte arboris cibum improbos appetitus mortifere cupiditatis extendere?« Item in epistola ad synodum Chalcedonensem : »Unde, fratres karissimi, reiecta penitus audacia disputandi contra  fidem diuinitus inspiratam, uana errantium infidelitas conquiescat, nec liceat defendi, quod non licet credi.« Unde et pluraliter decreta inueniuntur.

II. Quod semel auctore hereseos condemnato, omnes in eamdem heresim recidentes habeantur damnati. Item Gelasius in tomo reddende rationis Acacium a sede apostolica competenter fuisse damnatum : »Sed auctore cuiuslibet insanie ac pariter errore damnato, sufficere iudicarunt, ut quisque aliquando huius erroris 331 communicator existeret, principali sententia damnationis eius esset obstrictus, quoniam manifeste quilibet uel professione sua uel communione posset agnosci. Et ut breuitatis causa priora taceamus, que diligens inquisitor facile poterit uestigare, Sabellium  damnauit synodus, nec fuit necesse ut eius sectatores postea damnarentur, singulas uiritim synodos celebrari: sed pro tenore constitutionis antique cunctos, qui uel prauitatis illius uel communionis exstitere participes, uniuersalis Ecclesia duxit esse refutandos. Sic propter blasphemias Arii forma fidei communionisque catholice, Niceno prolata conuentu, Arianos omnes, uel quisquis in hanc pestem siue consensu siue communione deciderit, sine contradictione conclusit. Sic Eunomium, Macedonium, Nestorium, synodus semel gesta condemnans, ulterius ad noua concilia uenire non siuit: sed uniuersos quocunque modo in has blasphemias recidentes tradito sibi limite synodali refutauit Ecclesia. Nec  unquam recte sensisse manifestum est, qualibet necessitate cogente, nouis ausibus que fuerant salubriter constituta temerasse. Non autem nos latet, in tempestate persecutionis Ariane plurimos pontifices, de exsiliis pace reddita respirantes, per certas prouincias congregatis secum fratribus Ecclesias composuisse turbatas: non tamen ut illius synodi Nicene quidquid de fide et communione catholica diffiniuerat immutarent, nec noua quemquam pro lapsu damnatione percellerent: sed illius tenore decreti nisi resipuisset iudicare damnatum; essetque consequens ut nisi corrigeret, damnationi procul dubio subiaceret.« Et in eodem post aliquanta: »Quoniam idem ipse error, qui semel est cum suo auctore damnatus, in participe quolibet praue communionis  effecto exsecrationem sui gestat et penam.« Et item in epistola  ad Euphemium Constantinopolitanum episcopum: »Adhuc queritis, inquit, quando fuerit damnatus Acacius, quasi reuera etiamsi eum nullus ante damnasset, non habuerit ab orthodoxe et apostolice communionis, cuius preuaricator exstitit et desertor, participatione secludi, sicut etiam quilibet, qui fuerit ante catholicus, cuicunque heresi communicans, merito iudicatur a nostra societate remouendus, aut in tali sorte defunctus, inter catholicorum nomina nullatenus computari.« Item idem in Commonitorio eiusdem dato Fausto Magistro et Ireneo fungentibus legationis officio Constantinopolim, ad locum: »Euphemium uero, inquit, miror si ignorantiam suam ipse non  perspicit, qui dicit Acacium ab uno non potuisse damnari. Itane non perspicit, secundum formam synodi Chalcedonensis Acacium fuisse damnatum? Nec nouit eam, aut se nosse dissimulat, in qua utique per numerosam sententiam sacerdotum erroris huius auctores constat fuisse damnatos, sicut in unaquaque heresi a principio Christiane religionis, et factum fuisse, et fieri manifesta rerum ratione monstratur?« Et Leo in epistola ad 332 Leonem Augustum : »Nam cum sancto et spiritali studio uniuersam pacem Ecclesie muniatis, nichilque sit conuenientius fidei defendende, quam his que per omnia instruente Spiritu sancto irreprehensibiliter definita sunt inherere, ipsi uidebimur bene statuta conuellere, et auctoritates quas  Ecclesia uniuersalis amplexa est, ad arbitrium heretice petitionis infringere, atque ita nullum collidendis Ecclesiis modum ponere, sed data licentia debellandi dilatare magis quam sopire certamina.«

III. De complicibus communicatoris hereseos item idem, in tomo reddende rationis Acacium a sede apostolica competenter fuisse damnatum, ad uniuersos episcopos per Dardaniam constitutos : »Quia eorum, scilicet hereticorum, successoribus communicare delegerant, ideo cum sede apostolica minime congruebant. Quia in sortem reciderant preuaricatoris Acacii, et illius se sine dubio peruidebant sententia consequenter astringi, ob hoc eum uideri nolebant esse damnatum, quia se cognoscebant  in eadem preuaricatione damnatos, in qua hodieque manentes consistunt. Sed sicut hi simili conditione constricti complicem suum non possunt iudicare non iure damnatum, neque rei reum possunt competenter absoluere: sic illo iuste preuaricatore damnato, isti quoque pari iacent damnatione prostrati, neque nisi resipiscentes inde poterunt prorsus absolui, quia sicut per unum scribentem eorum omnium uulgata transgressio est qui in eamdem perfidie reciderant actionem, sic in uno eodemque, qui pro omnibus scripserat, uel scribendo omnium prodiderat uoluntates, transgressio est punita cunctorum.« Et item idem, in epistola ad Anastasium imperatorem : »Proinde, inquit, sicut non potest peruersitatis communicatore suscepto, non pariter peruersitas approbari, sic non potest refutari  peruersitas, complice sectatore peruersitatis admisso. Legibus certe uestris criminum conscios sectatoresque latrocinantium par iudiciorum pena constringit: nec expers facinoris estimatur qui, licet ipse non fecerit, facientes tamen in familiaritatem fedusque receperit. Proinde sanctum Chalcedonense concilium, quod pro fidei catholice atque apostolice ueritatis communione celebratum, damnauit Eutychetem detestandi furoris auctorem, non satis habuit nisi ut pariter eius quoque consortem Dioscorum ceterosque percelleret. Hoc igitur modo, sicut in unaquaque heresi uel factum semper, uel fieri non habetur ambiguum, successores eorum, Timotheum, Petrum, atque alterum Antiochenum Petrum, non  uiritim propter singulos quosque rursus facto concilio, sed synodi semel acta regula consequenter elisit. Quemadmodum ergo non euidenter apparet, etiam cunctos simili tenore constringi, qui eorum communicatores et complices exstiterunt, atque omnes omnino a catholica atque apostolica merito communione discerni?« Item idem in tomo de anathematis uinculo a papa Felice innexo Acacio, 333 »Sicut enim, inquiens, in quantum est ipse error, nunquam error esse desistit, sic a sententia nunquam prefixa resoluetur, quia error qui agnoscitur esse damnatus, eadem quandiu manet error probatur adstrictus. Itaque qui in eo errore sunt, sententia erroris obstricti sunt, et quandiu in eo manent nullatenus absoluti sunt, sicut nec ipse in  quo sunt error absoluitur. Error enim ipse nunquam ueniam promeretur, sed qui eo ueraciter caruerit, atque ab eius participatione discedit. Quandiu ergo in eis est error, damnationem suam tenet, nunquamque resoluitur, quia error semper penam meretur. Participes uero eius, aut semper sunt et eius pene participes, si in eodem perstare non desinant, aut si ab eodem recesserint, quam alieni facti sunt ab errore, et ab eius participatione discreti, tam et a pena eius erunt consequenter alieni. Cum erranti pena prefigitur, quandiu manet errans, eadem pena constringitur, quia errans esse non potest sine pena errati. Hec eadem pena perpetua est, nunquamque soluenda quandiu errans esse  perstiterit. Qui si errans esse desierit, pena que erranti est prefixa perpetua, non erranti, id est alteri effecto quam cui prefixa est, non solum non potest esse perpetua, sed nec esse iam pena. Non est enim ipse cui prefixa est.« Item Leo in epistola ad Pulcheriam Augustam de Eutyche : »Qui cum, inquit, uideret insipientie sue sensum catholicis auribus displicere, reuocare se a sua opinione debuerat, nec ita Ecclesie presules commouere, ut damnationis sententiam mereretur excipere. Quam utique si in suo sensu uoluerit permanere nullus poterit relaxare.« Et item in eadem: »Sedis enim apostolice moderatio hanc temperantiam seruat, ut seuerius agat cum obduratis, et ueniam cupiat prestare correctis.«

Iu. Quod si episcopi heresi olim damnate consenserint,  uel heresis communicatori communicauerint, cum eis a catholicis synodus celebrari non debeat, idem Gelasius in prefato tomo ad uniuersos episcopos per Dardaniam constitutos : »Ponamus tamen, inquit, etiam si nulla synodus precessisset, cuius apostolica sedes recte fieret exsecutrix, cum quibus erat de Acacio synodus ineunda? Nunquid cum his qui iam participes tenebantur Acacio, et per Orientem totum catholicis sacerdotibus uiolenter exclusis, et per exsilia diuersa relegatis, socii euidenter existebant, communionis externe, prius se ad hec consortia transferentes, quam sedis apostolice scita consulerent? Cum quibus ergo erat synodus incunda? Catholici pontifices erant undique  iam depulsi, solique remanserant socii perfidorum, cum quibus iam nec licebat habere conuentum, dicente psalmo: Non sedi in concilio uanitatis, et cum iniqua gerentibus non introibo . Nec ecclesiastici moris est, cum his qui pollutam habent communionem permistamque cum perfidis miscere concilium. Recte igitur per Chalcedonensis synodi formam, huiusmodi 334 preuaricatio repulsa est, priusquam ad concilium quod nec opus erat post primam synodum, nec cum talibus haberi licebat.«

u. Et quia hec heresis ab apostolica sede, beati pape Celestini auctoritate, instantia sancti Prosperi, sacrarum Scripturarum et orthodoxorum magistrorum documento olim deuicta, et moderno tempore, leuissimorum et pene nullius momenti uel scientie  non dicam auctoritatis uirorum est remota, quid de remouentibus et quasi frigidos cineres in suos oculos resufflantibus agi conueniat, idem sanctus Gelasius in prefato Commonitorio legatis apostolice sedis Constantinopolim destinatis tradito ita dicit: »Secundum formam, inquiens, synodi Chalcedonensis Acacium constat fuisse damnatum, sicut in unaquaque heresi, a principio Christiane religionis, et factum fuisse, et fieri manifesta ratione monstratur, decessoremque meum exsecutorem fuisse ueteris constituti, non noue constitutionis auctorem. Quod non solum presuli apostolico facere licet, sed et cuicunque pontifici, quo scilicet quemlibet secundum regulam hereseos ipsius ante damnate a catholica  communione discernat. Acacius quippe non fuit noui uel proprii inuentor erroris, ut in eum noua scita prodirent, sed alieno facinori sua communione se miscuit. Itaque necesse est ut in illam recideret iusta lance sententiam, quam cum suis successoribus per conuenientiam synodalem susceperat auctor erroris.« Hinc et sanctus Leo uniuersis episcopis per diuersas prouincias constitutis inculcat  dicens ad locum: »Aliter enim, inquit, nobis commissos regere non possumus, nisi hos qui sunt perditores et perditi zelo fidei Dominice persequamur, et a sanis mentibus, ne pestis hec latius diuulgetur, seueritate qua possumus abscidamus. Unde hortor dilectionem uestram, obtestor et moneo, ut qua debetis et potestis sollicitudine uigiletis ad inuestigandos eos, nec ubi occultandi se  reperiant facultatem. Ut enim habebit a Deo ingens remunerationis premium, qui diligentius quod ad salutem commisse sibi plebis proficiat fuerit exsecutus, ita ante tribunal Domini de reatu negligentie se non poterit excusare, quicunque plebem suam contra sacrilege persuasionis auctores noluerit custodire.« Hinc sanctus Ambrosius in tractatu epistole ad Galatas : »Tam, inquit, firmum et uerum Euangelium quod eis predicauerat asserit, ut etiam seipsos, id est apostolos, si immutati forte aliter predicarent, non audiri doceret, quorum utique fama, quod essent apostoli Christi, peragrauerat omnem locum. Aut si forte diabolus, angelum Dei se fingens ut facile possit audiri, de celis appareret contra hec  predicans, sciretur esse contrarium, et abominatio haberetur. Si ergo apostolos Christi, quorum tam preclara opinio in signis et prodigiis erat faciendis, et angelum de celo, quem possit spiritalis ratio commendare, 335 aliter docentes quam ab apostolo Paulo docti erant anathematizari precepit, quanto magis quos nullum testimonium ad seducendum potest commendare?« Item in epistola Celestini ad Nestorium : »Si quasi nota contemnis, intellige te inexcusabilem fore, cum a te commissi tibi talenti quesierit ille rationem, qui per nos de hoc sancto fenore suum lucrum semper exspectat. Aspice que pena illum maneat qui abscondit acceptum, qui integrum certe restituit quod accepit. Unde euidenter aduerte, quod sit et quale periculum  nec hoc quod acceperis reddidisse. An tu Domino dicturus es: Quos dedisti mihi custodiui? Cum sic scindi in partes audiamus eius Ecclesiam, qua conscientia uiuis pene ab omnibus in hac ciuitate desertus? optaueram eos tunc fuisse tam cautos, quam nunc sunt cum sibi desiderant subueniri.« Et item: »Itaque quamuis etiam frater Cyrillus secundis te epistolis suis asserat esse conuentum, intelligas uolo, post primam et secundam illius et hanc correptionem nostram, quam constat esse iam tertiam, ab uniuersitate collegii et conuentu Christianorum te prorsus esse seiunctum, nisi mox que male dicta sunt corrigantur, nisi in eam uiam redeas quam se Christus esse testatur. Male in hunc arma desperatione  mouisti, qui te super familiam suam uelut fidelem prudentemque seruum permiserat ante constitui. Periit tibi huius uice officii beatitudo promissa, qui non solum non das cibum in tempore, uerum etiam ueneno inficis quos ille suo sanguine et sua morte quesiuit.« Et item in epistola ad Constantinopolitanos : »Audiat Ezechielem, et quid sibi immineat recognoscat: Extendam, inquit, manum meam super prophetas, qui uident mendacia, et loquuntur uana. Non in populi mei erunt disciplina, neque in scriptura domus Isrel scribentur, et in terram Isrel non intrabunt, quia populum meum seduxerunt .« Et item: »Semper enim abscidendi sunt huiusmodi, qui conturbantes animum populi Christiani, et pro arbitrio suo Euangelia euertentes,  Deo fructificare non possunt; et colenda est uinea que ius possessoris agnoscat.« Et item: »Hi omnes in nostra communione et fuerunt et hucusque perdurant, quia neminem uel deiicere uel remouere poterat, qui predicans talia titubabat.« Et item: »Est talis frequenter pietas, ex qua nascitur impietas, cum uincente carnis affectu caritati illi que Deus est caritas preponatur corporalis.«

Hinc et sanctus Ambrosius in psalmo CXuIII dicit: »Est ergo iusta misericordia, sed est etiam iniusta misericordia. Denique in lege scriptum est de quodam: Non misereberis illius . Et in libris Regnorum legitur quia Saul propterea contraxit offensam, quia miseratus est Agag hostium regem, quem prohibuerat sententia diuina seruari . Ut si quis latronis filiis deprecantibus motus, et lacrymis coniugis eius inflexus, absoluendum putet, cui adhuc latrocinandi aspiret affectus, nonne innocentes tradet exitio, qui liberat multorum exitia 536 cogitantem? Certe si gladium reprimit, uincla dissoluit, laxat exsilium, cur latrocinandi qua potest clementiore uia non eripit facultatem, qui uoluntatem extorquere non potuit? Deinde inter duos, hoc est accusatorem et reum, pari periculo de capite decernentes, alterum si non probasset, alterum si esset ab accusatore conuictus, non id quod iustitie est iudex sequatur, sed dum miseretur rei, damnet probantem, aut dum accusatori fauet qui probare non possit, addicat innoxium. Non potest igitur hec dici iusta misericordia. In ipsa Ecclesia, ubi maxime misereri  decet, teneri quam maxime debet forma iustitie, ne quis a consortio communionis abstentus, breui lacrymula atque ad tempus parata, uel etiam uberioribus fletibus communionem, quam plurimis debet postulare temporibus, facilitati sacerdotis extorqueat. Nonne cum uni indulget indigno, plurimos facit ad prolapsionis contagium prouocari? Facilitas enim uenie incentiuum tribuit delinquendi. Hoc eo dictum est, ut sciamus, secundum uerbum Dei, secundum rationem, dispensandam esse misericordiam debitoribus. Medicus ipse, si serpentis interius inueniat uulneris cicatricem, cum debeat resecare ulceris uitium ne latius serpat, tamen a secandi urendique proposito lacrymis inflexus egroti, medicamentis  mentis tegat quod ferro aperiendum fuit, nonne ista inutilis misericordia est, si propter breuem incisionis uel exustionis dolorem corpus omne tabescat, uite usus intereat? Recte igitur et sacerdos uulnus graue, ne latius serpat, a toto corpore Ecclesie quasi bonus medicus debet abscidere, et prodere uirus criminis quod latet, non fouere, ne dum unum excludendum non putat, plures faciat dignos quos excludat ab Ecclesia. Iure ergo Apostolus diuino nos hortatur exemplo dicens: uide ergo bonitatem et seueritatem Dei . In eos quidem qui ceciderunt seueritatem, in te autem bonitatem si permanseris in bonitate. Ostendens Iudeorum populum iure esse a corpore Ecclesie separatum, ne perfidie uirus contaminaret Ecclesiam: populum autem gentium bonitate  Domini receptum, et obedientie munere gloriari. Iure igitur huic diuina bonitas suffragatur, qui in diuina bonitate permaneat: si uero et ipse desciscat, pro criminis sui qualitate damnabitur. Qua gratia Deus et lux et ignis esse describitur, ut in tenebris ambulanti luceat quasi lumen, ne diutius possit errare qui querit luminis claritatem. Ei autem qui multa fuerit operatus, que manere non debeant sed ardere, ignis est Dominus, ut operis nostri fenum stipulamque consumat, atque utili nos faciat saluos detrimento.«

Quia etiam sacris canonibus cautum esse dignoscitur, docente Toletano concilio, ut in rebus necessariis legum et canonum exquirantur sententie, ponendum est quid in XuI libro Theodosiano sub titulo De fide catholica  imperatores Gratianus, ualentinianus et Theodosius Augusti edicto ad populum urbis Constantinopoleos 337 decreuerunt  dicentes ad locum: »Hanc legem sequentes Christianorum catholicorum nomen iubemus amplecti, reliquos uero dementes uesanosque iudicantes, heretici dogmatis infamiam sustinere, nec conciliabula eorum Ecclesiarum nomen accipere, diuina primum uindicta, post etiam motus nostri, quem ex celesti arbitrio sumpserimus, ultione plectendos.« Item in eodem libro , sub titulo, De his qui super religione contendunt: »Imperatores ualentinianus, Theodosius, et Arcadius Augusti Tatiano prefecto pretorii. Nulli egressus ad publicum disceptandi de religione, uel tractandi, uel consilii aliquid  deferendi patescat occasio. Et si quis posthac ausu graui atque damnabili contra huiusmodi legem ueniendum esse crediderit, uel insistere motu pestifere perseuerationis audebit, competenti pena et digno supplicio cerceatur.« Item in eodem libro  sub titulo, De hereticis: »Imperatores Gratianus, ualentinianus, et Theodosius Augusti Eutropio prefecto pretorii. Nullus hereticis mysteriorum locus, nulla ad exercendam animi obstinatioris dementiam pateat occasio. Sciant omnes, etiamsi quid speciali quolibet rescripto per fraudem elicito ab huiusmodi hominum genere impetratum est, non ualere. Arceantur cunctorum hereticorum ab illicitis congregationibus turbe.« Item in libro et  titulo quo supra . »Circa hos autem maxime exercenda commotio est, qui prauis suasionibus a uenerabilis pape sese communione suspendunt, quorum schismate plebs etiam reliqua uitiatur. His conuentione premissa uiginti dierum condonamus inducias, intra quos nisi ad communionis redierint unitatem, expulsi usque ad centesimum lapidem solitudine quam eligunt macerentur.« Et item in rescripto Chalcedonensis synodi dato Palladio prefecto pretorii: »Si qui, inquit, huius de cetero sacrilegii sectatores quibuscunque locis potuerint reperiri, aut de prauitate damnata aliquem rursus proferre sermonem, a quocunque correpti ad competentem iudicem pertrahantur: quos siue clericus fuerit, siue laicus, deferendi habeat potestatem, et  sine prescriptione aliqua perurgendi. Hos ergo repertos a quibuscunque iubemus corripi, deductosque ad audientiam publicam promiscue ab omnibus accusari: ita ut probationem conuicti criminis stylus publicus insequatur, ipsis inexorati exsilii deportatione damnatis.« Et item in libro decimo sexto Theodosiane legis capite quarto : »Priuilegia que contemplatione religionis indulta sunt, catholice tantum legis obseruatoribus prodesse oportet. Hereticos autem atque schismaticos, non solum ab his priuilegiis alienos esse uolumus, sed etiam diuersis muneribus constringi et subiici.« Et item de hereticis omnibus , quorum et errorem exsecramur et nomen, hoc est de Eunomianis, Arianis, Macedonianis, ceterisque omnibus  quorum sectas piissime sanctioni tedet inserere, quibus cunctis diuersa sunt nomina, sed una perfidia, illa precipimus debere 338 seruari, que diui auus et pater nostre clementie constituerunt, scituris uniuersis quod si in eodem furore permanserint, interminate pene erunt obnoxii.« Item in imperiali epistola ad Aurelium Carthaginensem episcopum: »Recenti quoque sanctione decreuimus, ut si quis eos in quacunque prouinciarum parte latitare non nesciens, aut propellere aut prodere distulisset; prescripte pene uelut particeps subiaceret. Precipue tamen quorumdam episcoporum pertinaciam corrigendam, qui prauas eorum disputationes uel tacito consensu astruunt, uel publica oppugnatione non destruunt. Religio itaque tua competentibus scriptis  uniuersos faciat admoneri, scituros diffinitione sanctimonii tui hanc sibi diffinitionem esse scriptam, ut quicunque damnationi supra memoratorum quo pateat mens pura subscribere impia obstinatione neglexerint, episcopatus amissione mulctati, interdicta in perpetuum expulsi ciuitatibus communione priuentur.« Et sancta synodus Chalcedonensis : »His igitur, inquit, a nobis undique cum omni deliberatione ac diligentia pariter ordinatis, decreuit sancta atque uniuersalis hec synodus, aliam fidem nemini licere proferre siue conscribere, aut euertere, uel sentire, uel aliter tradere: sed eos qui audent uel componere aliam fidem, uel proferre, uel docere, uel tradere aliud symbolum uolentibus ad  cognoscendam se conuertere ueritatem, ex ritu pagano, siue Iudaico, uel qualicunque heretico, eos si quidem episcopi siue clerici sunt, alienos esse episcopos ab episcopatu, et clericos a clero. Quod si monachi uel laici fuerint, anathematizari.«

uideant isti, qui non solum symbola uel collationes in conuentibus uerbo tractant, sed etiam librorum compositiones et capitula quasi synodalia conscribunt, et pro ueritate simplicibus tenenda contradunt, utrum ab hac damnatione excepti esse preualeant. Nam symbolum et apostoli primum scripserunt, et Nicena synodus, et Ephesina, et Constantinopolitana, et Chalcedonensis, et cetere queque uniuersales synodi conscripserunt, sed non aliud, quia non discors a ueritate exstat symbolum.  Unde quidquid symbolice conscribitur a ueritate alienum, aliud quam catholica scripserit Ecclesia est symbolum, anathemate cum conscribentibus dignum, et legibus publicis percellendum. Unde Marcianus imperator in edicto ad Palladium dicit: »Oportet, inquit, ut sit numerosa seueritas sanctionum, ubi est licentia crebra culparum. Custodiende preterea orthodoxe fidei cura tanto a serenitate mea adhiberi impensior debet, quanto res humanas diuina precedunt.« Et ad locum, de hereticis: »Non habeant potestatem faciendi testamentum, et condende ultime uoluntatis, neque id capiant quod ipsis ex testamento cuiusquam fuerit derelictum, nichil etiam ex donatione aliqua consequantur. Sed si quid in ipsos uel liberalitate uiuentis, uel morientis fuerit uoluntate  collatum, id fisco nostro protinus addicatur. 339 Ipsi uero in nullos aliquid ex facultatibus suis donationis titulo et iure transfundant. Episcopos quoque, uel presbyteros, aliosque clericos, illis creare et habere non liceat,« et reliqua que ibidem sufficienter lector poterit inuenire. Et quia his Christianis Christianorum imperatorum legibus catholica faueat mater Ecclesia, et sanctus demonstrat Gelasius in decreto ad Sicilienses episcopos , ita ad locum dicens: »Quia et filiorum nostrorum principum ita emanauit auctoritas.« Et sanctus Gregorius multoties in Commonitoriis  ad Ioannem defensorem euntem in Hispaniam, que commonitoria ex integro de imperialibus contexuit legibus, quas ecclesiasticas iudicauit.«  Et magnus Leo papa in epistola ad uniuersos episcopos per diuersas prouincias constitutos: »Aliquanti, inquiens, qui ita se demerserunt, ut nullum his auxiliantis possit remedium subuenire, subditi legibus, secundum Christianorum principum constituta, ne sanctum gregem sua contagione polluerent, per publicos iudices perpetuo sunt exsilio relegati.« Et item idem in epistola ad Pulcheriam Augustam : »De Eutyche autem totius scandali et prauitatis auctore, hoc clementia uestra precipiat, ut ab eo loco quo Constantinopolitane urbi nimis uicinus est, longius transferatur, ne frequentioribus solatiis eorum quos ad impietatem suam traxit utatur. Monasterio quoque ipsius, cui perniciose  indigneque presedit, catholicum abbatem iubete preponi, qui illam seruorum Dei congregationem, et a prauo dogmate liberare, et institutis ueritatis possit imbuere.« Item idem in epistola ad Leonem Augustum : »Sacerdotalem namque et apostolicum tue pietatis animum etiam hoc malum ad iustitiam ultionis debet accendere, quod Constantinopolitane Ecclesie puritatem pestilenter obscurat: in qua inueniuntur clerici quidam hereticorum sensui consonantes, et intra ipsa catholicorum uiscera assertionibus suis hereticorum partem adiuuantes. In quibus deturbandis, si frater meus Anatolius Constantinopolitanus episcopus cum nimis benigne parcit segnior inuenitur, dignamini pro fide uestra etiam istam Ecclesie prestare medicinam,  ut tales non solum ab ordine clericatus, sed etiam ab urbis habitatione pellantur, ne ulterius sancti Dei populi peruersorum hominum contagio polluantur.« Et item in epistola ad Aquileiensem episcopum : »Non autem dubitet dilectio tua nos, si quod non arbitramur neglecta fuerint que pro custodia canonum et pro fidei integritate decernimus, uehementius commouendos, quia inferiorum ordinum culpe ad nullos magis referende sunt, quam ad desides negligentesque rectores, qui multam sepe nutriunt pestilentiam, dum austeriorem dissimulant adhibere medicinam.« Et in epistola ad Turibium Asturicensem episcopum: »Quoniam qui alios ab errore non reuocat, seipsum errare demonstrat .« Et sanctus Innocentius in epistola  ad synodum Mileuitanam : »Abscidendi enim sunt 340 qui nos conturbant, et uolunt conuertere Euangelium Christi. Simul autem precipimus, ut quicunque id pertinacia simili defensare nituntur, par hos uindicta constringat. Non solum autem qui faciunt, sed etiam qui consentiunt facientibus: quia non multum interesse arbitror inter committentis animum et consentientis fauorem. Addo et amplius: Plerumque dediscit errare, cui nemo consentit: quia ut Leo in epistola ad Anatolium dicit: Sicut in mala suasione delinquitur, ita et in mala consensione peccatur.«

uI. Ponendum etiam dignum duximus quid de huiusmodi praue scientibus leges decernant ecclesiastice. Scriptum est enim in constitutione Synodi Chalcedonensis   ita: »Aetius archidiaconus Constantinopolitanus noue Rome recitauit: Sancta et magna uniuersalis synodus, que secundum gratiam et sanctiones piorum Christianorumque imperatorum ualentiniani et Marciani Augustorum, congregata est apud Chalcedonem metropolim Bithynie prouincie in martyrio sancte martyris Euphemie, statuit subter adnexa. Dominus et Saluator noster Christus notitiam fidei confirmans discipulis suis ait: Pacem meam do uobis, pacem relinquo uobis , ne ullus a proximo suo dissonet in doctrina pietatis, sed equalitate predicationis ueritatem ostendat.« Et circa finem: »His igitur cum omni undique ueritate, diligentia  et sollicitudine a nobis diffinitis, statuit sancta et uniuersalis synodus, alteram fidem nulli licere proferre, aut conscribere, aut componere, aut docere aliter. Eos autem qui ausi sunt componere fidem alteram, aut proferre aut docere, aut tradere alterum symbolum uolentibus uel conuerti, uel ex gentilibus ad cognitionem ueritatis uenire, uel ex Iudeis, uel heresi quacunque, si quidem episcopi fuerint aut clerici, alienos esse episcopos ab episcopatu, et clericos a clero: si uero monachi aut laici fuerint, anathematizari. Nec se putent alienos ab hac esse sententia, qui symbolo, id est collationi sancte catholice et apostolice Ecclesie, ex sanctarum Scripturarum auctoritate, et orthodoxorum magistrorum doctrina, ad credendum et tenendum atque  docendum prolate, contradicere non uerentur.« Item in prefato concilio Chalcedonensi  capite tertio, scriptum est: »Qui uere et sincere singularem sectantur uitam competenter honorentur. Quoniam uero quidam utentes habitu monachi ecclesiastica negotia ciuiliaque conturbant.« Et post pauca: »Monachos uero per unamquamque ciuitatem aut regionem subiectos esse episcopo, et quietem diligere, et intentos esse tantummodo ieiunio et orationi, in locis quibus renuntiauerunt seculo permanentes. Nec ecclesiasticis uero nec secularibus negotiis communicent, uel in aliquo sint molesti, propria monasteria descrentes, nisi forte his precipiatur propter opus necessarium ab episcopo ciuitatis. Transgredientem uero hanc diffinitionem  nostram excommunicatum esse decreuimus.« Item in concilio Agathensi  capite 38: 341 »In monachis quoque presentis sententie forma seruetur. Quos si uerborum increpatio non emendauerit, etiam uerberibus statuimus cerceri.«

uII. Nunc qualiter resipiscentes suscipiantur, ex ecclesiasticis regulis ponendum censuimus. Ait enim magnus Leo papa in epistola ad Anatolium per Patricium diaconum directa : »Dilectionis tue inquirendum iudicio delegaui, ut scilicet Atticus presbyter, quem talia audere cognoueram, nisi perfecta se satisfactione purgasset, et non solum uoce hereticos, sed etiam proprie manus subscriptione damnasset, a communionis gratia esset alienus.« Et post pauca: »Predictus autem ut  ab omni suspicione contraria liber appareat, quid in Eutyche anathematizet ac damnet euidenter ostendat, et in damnatione erroris expressi remota omni dubitatione subscribat, ita ut Chalcedonensis synodi diffinitionem de fide, cui etiam dilectio tua subscribendo consensit, et quam apostolice sedis firmauit auctoritas, profiteatur se per omnia seruaturum, adiecta subscriptione proprie manus, que in Ecclesia Christiano populo presente recitetur, ut pro catholica fide, neque nos negligentes, neque ipse ultra suspectus habeatur. Qui si in eadem prauitate perdurans precepto salubri parere noluerit, sententiam synodi Chalcedonensis cuius diffinitionibus resultat excipiat.« Et in epistola  ad Pulcheriam Augustam de Eutyche heresis auctore  »Si ipse, inquit, qui in hanc tentationem incidit resipiscit, ita ut quod male senserat propria uoce et subscriptione condemnet, communio illi sui ordinis reformetur. Quod etiam fratri et cepiscopo meo Flauiano me clementia uestra scripsisse cognoscat, et his quos misimus delegasse, ut uenia concedatur si error aboletur.« Et in epistola ad Constantinopolitanos : »Nec quisquam sibi audeat de sacerdotal ordine blandiri, qui potuerit in exsecrandi sensus impietate conuinci. Nam si uix in laicis tolerabilis uidetur inscitia, quanto magis in eis qui presunt nec excusatione est digna, nec uenia, maxime cum etiam defendere peruersarum opinionum commenta  presumunt, et in consensum suum aut errore aut gratia insanabiles quosque traducunt? Separentur huiusmodi a sanis membris corporis Christi, neque sibi catholica libertas infidelium iugum patiatur imponi.« Et in epistola ad Theodosium : »Ut quia dubitari non potest que sit Christiane confessionis integritas, et totius erroris prauitas damnetur, et si resipiscens qui deuiauerat pro uenia supplicet, sacerdotalis ei beneuolentia subueniat.« Et in epistola ad Iulianum : »Ut si condemnatus presbyter plena satisfactione corrigitur, sententia qua obstrictus est relaxetur. Si uero in eodem insipientie sue luto iacere delegerit, statuta permaneant, et cum eis habeat sortem, quorum est secutus errorem.« Et in epistola ad Flauianum  : »At si deposita imperitie sue uanitate resipiscunt, omnique errore damnato fidem ueram singularemque suscipiunt, misericordia eisdem episcopalis 342 beneuolentia non negetur, mansuro iudicio quod precessit, si impietas merito condemnata in sua prauitate perstiterit.« Etenim in epistola ad Constantinopolitanos : »Deuotionis utrumque est Christiane, ut et pertinaces ueritas iusta cerceat, et conuersos caritas non repellat.« Et in epistola ad Anatolium : »Hi qui plenis satisfactionibus male gesta condemnant, et accusare se magis eligunt quam tueri, pacis et communionis nostre unitate letentur, ita ut digno prius anathemate que contra fidem catholicam sunt recepta damnentur.« Et post paululum: »Neque  enim potest in aliquo benignitas nostra reprehendi, cum satisfacientes recipimus, quos doluimus esse deceptos. Nec aspere igitur communionis nostre gratia deneganda est, nec temere largienda: quia sicut plenum pietatis est oppressis caritatem Dominicam redhiberi, ita iustum est omnia perturbationis auctoribus imputari.« Et post paululum: »Quos conuenit, aut percelli pro perfidia. aut laborare pro uenia.«

Hinc et sanctus Innocentius in epistola synodo Mileuitane directa : »Inuentores uocum nouarum, que, sicut dixit Apostolus, edificationis nichil, sed magis uanissimas consuerunt parare questiones, ecclesiastica communione priuari  apostolici uigoris auctoritate censemus.« Et post aliquanta: »Iubemus sane, quoniam Christus Dominus noster propria uoce signauit nolle se mortem morientis, tantum ut reuertatur et uiuat, si unquam ad sanum deposito praui dogmatis errore resipuerint, damnarintque ea quorum se ipsi preuaricatione damnarunt, eis medicinam solitam, id est, receptaculum suum ab Ecclesia non negari, ne dum eos redeuntes forsitan prohibemus, uere extra ouile remanentes exspectantis hostis rabidi faucibus glutiantur, quos in semetipsis spiculis male disputationis armarunt.« Et sanctus Gregorius Quirico et ceteris episcopis catholicis in Hibernia : »Quicunque a peruerso errore Nestorii reuertuntur, coram sancta fraternitatis uestre  congregatione fateantur, eumdem Nestorium cum omnibus suis sequacibus, ac reliquas hereses anathematizantes: uenerandas quoque synodos, quas uniuersalis Ecclesia recipit, recipere et uenerari promittant, et absque ulla dubitatione sanctitas eos uestra, seruatis eis propriis ordinibus, in suo cetu recipiat.« Et in canonibus a beato Martino collectis, capite trigesimo sexto De purganda opinione heresis: »Si quis episcopus, siue alicuius episcopi presbyter, aut diaconus, in alicuius heresis opinione offenderit, et ob hanc causam fuerit excommunicatus, nullus episcopus eum in communionem recipiat, nisi prius in communi concilio, porrecto fidei sue libello, satisfaciat omnibus, et ita liberam teneat suam purgationem. Hoc idem et de fidelibus laicis sit  decretum, si in aliquam heresis opinionem fuerint nominati.« Ostendunt etiam hunc tenorem receptionis forme libellorum, scilicet unius quem direxit Papa Damasus ad Paulinum Antiochenum , cui 343 subscribentes reciperentur Macedoniani, et Eunomiani, et Apollinariste. Alterius quem direxit Leo  ad synodum Chalcedonensem cui subscribentes reciperentur Nestoriani et Eutychiani. Tertii, cui tempore Celestini subscribentes reciperentur Predestinatiani, cuiusque tenorem, sicut Lucidus presbyter eum porrexit in synodo Gallicana, supra posuimus. Quarti, quem edidit sanctus Gregorius , cui subscribentes reciperentur schismatici.

uIII. Qua conditione resipiscentes, et libellari  satisfactione se Ecclesie unitati reddentes, recipi debeant, item beatus Leo in epistola ad Ianuarium episcopum , de hereticis et schismaticis ita decernit dicens: »Dilectionem, inquit, tuam duximus commonendam, insinuantes ad anime periculum pertinere, si quisquam de his qui a nobis in hereticorum atque schismaticorum sectam delapsus est, et se utcunque heretice communionis contagione macularit, resipiscens in communione catholica sine professione legitime satisfactionis habeatur. Saluberrimum enim est, et spiritalis medicine utilitate plenissimum, ut siue presbyteri, siue diaconi, siue subdiaconi, uel cuiuslibet ordinis clerici, qui se correctos uideri uolunt,  atque ad catholicam fidem, quam iam pridem amiserant, rursum reuerti ambiunt, prius errorem suum et ipsos erroris auctores damnari a se sine ambiguitate fateantur, et sensibus prauis dudum peremptis, nulla aspirandi supersit occasio, ne ullum membrum talium posset societate uiolari, cum per omnia illis professio propria ceperit obuiare. Circa quos illam canonum constitutionem precipimus custodiri, ut in magno habeant beneficio, si, adempta sibi omni spe promotionis, in quo inueniuntur ordine perpetua stabilitate permaneant, si tamen iterate tinctionis sacrilegio non fuerint maculati. Non leuem enim apud Dominum noxam incurrit, qui de talibus ad sacros ordines promouendum aliquem iudicarit. Quod si cum grandi examinatione conceditur  inculpatis, multo magis non debeat licere suspectis. Proinde dilectio tua, cuius deuotione gaudemus, iungat curam suam dispositionibus nostris, et det operam ut circumspecte ac uelociter impleantur que ad totius Ecclesie incolumitatem et laudabiliter suggesta sunt, et salubriter ordinata. Non autem dubitet dilectio tua nos, si quod non arbitramur neglecta fuerint que pro custodia canonum et pro fidei integritate decernimus, uehementius commouendos, quia inferiorum ordinum culpe ad nullos magis referende sunt, quam ad desides negligentesque rectores, qui multam sepe nutriunt pestilentiam, dum necessariam dissimulant adhibere medicinam.« Item in epistola ad Marcianum de episcopo Constantinopolitano : »Fraternam illi  caritatem non aliter poterimus impendere, quam ut se inimicos catholice fidei approbet exsecrari, eiusque a se consortium quem merito abiecit abscidat: qui etiamsi magna fuisset satisfactione purgatus, 344 post dubium tamen errorem reuersus, catholicis diaconis postponi debuit, non preponi.« Et in epistola ad Pulcheriam Augustam : »Si ergo clementia uestra propositum meum considerare dignetur, probabit me eo consilio cuncta gessisse, ut sine cuiusquam anime detrimento, hereseos tantum obtineretur exstinctio, et ob hoc circa auctores seuissimorum turbinum quiddam consuetudinis minuisse, ut ad indulgentiam postulandam compunctione aliqua possit eorum tarditas excitari. Qui etsi post illud iudicium suum tam impium quam  iniustum, non sunt catholice fraternitati ita honorabilis ut fuerunt, suas tamen adhuc sedes obtinent, et episcopatus sui honore potiuntur, aut per ueram et necessariam satisfactionem pacem potius Ecclesie recepturi, aut si heresim, quod absit, tuentur, professionis sue sint merito iudicandi.« His sententiis attendendum, quia ab heresi reuertentes, et per libellarem satisfactionem cum catholica professione debeant recipi, et ab ordine quo inuenti fuerint non debeant promoueri, sed et minus honorabiles quam in catholica persistentes ostenduntur haberi.

IX. Item de his qui fidei catholice uel libello porrecto in synodo subscripserunt, et postea ad  prauos deuoluti sunt sensus, uel diffinitionibus seu dogmatibus catholice et apostolice Ecclesie doctrine contrariis subscripserunt, in Carthaginensi concilio, cap. 13 scriptum est : »Si quis contra suam professionem uel subscriptionem uenerit in aliquo, ipse se honore priuabit.«

X. Et quia sicut decretis beati Celestini monstratur, hec Predestinatiana heresis illius auctoritate deuicta est atque compressa, si quis diffinitionibus illius sensui concordantibus subscripsit in synodo, et postea fuit translatus ad deuia, uel etiam si sine subscriptione sancte catholice et apostolice Ecclesie contraria senserit, legat quid beatus Leo in decretali epistola  ad uniuersos  episcopos per Campaniam, Picenum, Tusciam, et per uniuersas prouincias constitutos decreuerit cap. 5: »Hoc itaque, inquiens, admonitio nostra denuntiat, quod si quis fratrum contra hec constituta uenire tentauerit, et prohibita fuerit ausus admittere, a suo se nouerit officio submouendum, nec communionis nostre futurum esse consortem, qui socius esse noluit discipline. Ne quid uero sit quod pretermissum a nobis forte credatur, omnia decretalia constituta tam beate recordationis Innocentii, quam omnium decessorum nostrorum, que de ecclesiasticis ordinibus et canonum promulgata sunt disciplinis, ita a uestra dilectione custodiri debere mandamus, ut si quis in illa commiserit, ueniam sibi deinceps nouerit  denegari.« Quando enim omnium decessorum suorum constituta posuit, Celestinum cui Sixtus, et Sixtum cui successit Leo, nequaquam excepit. Sed et quando de ecclesiasticis ordinibus et canonum disciplinis apposuit, fidei regulam non omisit. Sed et Chalcedonense concilium eidem  fauens conscripsit 345 dicens: »Regulas sanctorum Patrum per singula nunc usque concilia constitutas proprium robur obtinere decreuimus.« Beatus nichilominus Gelasius , que Carthaginensis decreuit synodus cum aliis synodalibus definitionibus roborare studuit, dicens cap. 9 quod apostolica sedes paternos canones pio studio deuotoque custodiat. Cumque nobis, inquiens, contra salutarium reuerentiam regularum cupiamus temere nichil licere, et  cum sedes apostolica super his omnibus, fauente Domino, que paternis canonibus sunt prefixa pio deuotoque studeat tenere proposito, satis indignum est quemquam, uel pontificum, uel ordinum subsequentium, hanc obseruantiam refutare, quam beati Petri sedem et sequi uideat et docere, satisque conueniens, ut totum corpus Ecclesie in hac sibimet obseruatione concordet, quam illic uigere conspiciat, ubi Dominus Ecclesie totius posuit principatum.« Et Leo in epistola ad Maximum Antiochenum : »Quoniam uniuerse pacis tranquillitas non aliter poterit custodiri, nisi sua canonibus reuerentia intemerata seruetur. Nam quod ab illorum regulis et constitutione discordat, apostolice  sedis nunquam poterit obtinere consensum.«

XI. Quia etiam hi, qui post subscriptionem recte fidei prauis subscripserunt erroribus, si resipuerint, et porrecto libello professionis recte fidei, cum subscriptione proprie manus, ad catholicam et apostolicam sanctam matrem Ecclesiam deuote redierint, pietas ecclesiastica impendat misericordiam, eosque in gradibus suis suscipiat, demonstrat sanctus Hilarius in libro de Synodis ita dicens: »Nihil autem mirum uideri uobis debet, fratres karissimi, quod tam frequenter exponi fides cepte sunt: necessitatem hanc furor hereticus exponit. Nam tantum Ecclesiarum orientalium periculum est, ut rarum sit huius fidei, que qualis sit uos iudicate, aut sacerdotes aut populum inueniri. Male enim per quosdam  impietati auctoritas data est. In exsiliis episcoporum, quorum causam non ignoratis, uires aucte sunt profanorum. Non peregrina loquor, neque ignorata scribo. Audiui ac uidi uitia presentium, non laicorum, sed episcoporum. Namque absque episcopo Eleusio, et paucis cum eo, ex maiori parte Asiane decem prouincie, intra quas consisto, uere Deum nesciunt, atque utinam penitus nescirent. Cum procliuiore enim uenia ignorarent quam obtrectarent. Sed horum episcoporum dolor se intra silentium non continens, unitatem fidei huius querit, quam iam pridem per alios amisit. Nam in illa prima collate expositionis synodo fides hanc habuit necessitatem, cum apud Sirmium per immemorem gestorum suorum dictorumue Osium, noue et tamen iam diu  suppurate impietatis doctrina proruperat. Sed de eo nil loquor, qui idcirco est reseruatus, ne iudicio humano ignoraretur qualis ante uixisset. Ubique autem scandala, ubique schismata, ubique perfidia est. Hinc illud est, ut ad professionem subscribende fidei 346 aliqui eorum, qui antea aliud subscripserant, cogerentur. Nec queror de patientissimis uiris orientalibus episcopis, quibus sufficit post blasphemie uoluntatem coacta saltem professio. Gratulandum enim uidetur in tanta blasphemantium episcoporum heretica pertinacia aliquem ex his suscipi penitentem. Sed inter hec, o beatos uos in Domino et gloriosos, qui perfectam atque apostolicam fidem conscientie professione retinentes, conscriptas fides hucusque nescitis. Non enim eguistis  littera, qui spiritu abundabatis, neque officium manus ad scribendum desiderastis, qui quod corde a uobis credebatur ore ad salutem profitebamini. Nec necessarium habuistis episcopi legere quod regenerati neophyti tenebatis; sed necessitas consuetudinem intulit exponi fides, et expositis subscribi. Ubi enim sensus conscientie periclitatur, illic littera postulatur; nec sane subscribi impedit quod salutare est confiteri.« Et sanctus Celestinus papa ad Cyrillum episcopum Alexandrinum : »Itaque breuiter responsum tue reddimus sanctitati. Etenim queris utrum sancta synodus recipere debeat hominem a se predicata damnantem, an quia induciarum tempus emensum est, sententia dudum lata perduret.  Super hoc utrique consultatione communi communem Dominum consulamus. Nonne nobis respondet illico per prophetam, mortem se nolle morientis ; et per apostolum Paulum, omnem hominem uelle saluum fieri, et uenire ad scientiam ueritatis?  Nunquam displicet Deo accelerata in quocunque correctio? Tue sit hoc sanctitati, uel uenerando fratrum concilio, ut orti in Ecclesia strepitus comprimantur, et finitum Deo iuuante negotium uotiua correctione discamus.« Et item: »Nos et quod contra fas est, etiam sacerdotes uolumus esse correctos, quibus aut premissa conuentione consulemus, aut in hos necesse est damnationis sententiam, si abutuntur nostra salubri admonitione, firmemus. Hoc tamen erit post damnationem praui  dogmatis plenum correctionis indicium, si reuocent omnes ad Ecclesiam, qui propter Christum caput eius uidentur exclusi: quo nisi fiat quod dicimus, eiiciendus eiicietur, quamuis in nostra communione sint isti, quos tales cognoscimus exstitisse.«

Et Leo in epistola ad Theodosium Augustum : »Cumque a se hoc quod eidem profuturum sit, expeti desiderarique cognouerit, catholicorum sententiis toto corde consentiat: ita ut sinceram communis fidei professionem, absolutissima subscriptione, coram omni clero et uniuersa plebe declaret, apostolice sedi, et uniuersis Domini sacerdotibus atque Ecclesiis publicandum.« Et item idem in epistola ad Pulcheriam Augustam : »Quamuis, inquit, incommutabiliter inimicissimam Christiane religionis  heresim detestamur, ipsos tamen, si non dubie corrigantur, et digna se satisfactione purificent, ab ineffabili misericordia Dei nostri non iudicemus alienos: 347 sed potius cum gementibus gemimus, cum flentibus flemus, et sic utimur iustitia commotionis, ut non amittamus remedia caritatis. Quod sicut pietas uestra cognoscit, non uerbis suis promittitur, sed etiam factis docetur. Siquidem pene omnes, qui in consensum presidentium in illo Ephesino non iudicio sed latrocinio, aut traducti fuerant aut coacti, rescindendo quod statuerant, et condemnando quod scripserant, perpetuam culpe abolitionem et apostolice pacis gratiam sunt adepti. Si autem clementia uestra propositum meum considerare dignetur, probabit me eo consilio cuncta gessisse, ut sine  cuiusquam anime detrimento hereseos tantum obtineretur exstinctio.« Et sciendum est quoniam he sententie in undecimo isto capitulo, que de toties et tam granditer preuaricantibus conscribuntur, ad illam canonum formam pertinent, qua secundum rationis et temporis qualitatem, aut propter Ecclesie utilitatem, aut propter pacis ac concordie unitatem, non preiudicatis maiorum statutis, quedam aliquando indulgentur, non ad illam, qua pro lege irrefragabiliter tenenda constituuntur. Unde Leo ad Rusticum Narbonensem episcopum  ita dicit. »Nam cum quedam interrogationes modum diligentie uideantur excedere, intelligo eas colloquiis aptiores esse quam scriptis: quia sicut quedam  sunt que nulla possint ratione conuelli, ita nonnulla sunt, que aut pro consideratione etatum, aut pro necessitate rerum oporteat temperari: illa semper conditione seruata, ut in his que uel dubia fuerint aut obscura, id nouerimus sequendum, quod nec preceptis euangelicis contrarium, nec decretis sanctorum Patrum inueniatur aduersum.« Quas singillatim singulas formas et sanctus Paulus demonstrat ad Corinthios, dicens: Hoc autem dico secundum indulgentiam, non secundum imperium, et reliqua. His autem qui matrimonio iuncti sunt precipio non ego, sed Dominus, uxorem a uiro non discedere , et sequentia. Et concilium Africanum in uno capitulo de Donatistis ad locum : »Propter Ecclesie pacem et utilitatem, ut et ipsis Donatistis,  quicunque clerici correcto consilio ad catholicam unitatem transire uoluerint, secundum uniuscuiusque episcopi catholici uoluntatem atque consilium, qui in eodem loco gubernat Ecclesiam, si hoc paci Christiane prodesse uisum fuerit, in suis honoribus suscipiantur, sicut prioribus eiusdem diuisionis temporibus factum esse manifestum est. Non ut concilium, quod in transmarinis partibus de hac re factum est dissoluatur: sed ut illud maneat circa eos, qui sic transire ad catholicam uolunt, ut nulla per eos unitatis compensatio procuretur.« Et reliqua que ibi prosequitur. Sanctus autem Innocentius in duabus epistolis, ad Marcianum scilicet episcopum, et ad Macedones episcopos , bas utrasque formas demonstrat. Scilicet ut quos Bonosus  etiam in heresi ante damnationem suam ordinauerat, si ad catholicam transire decreuerint, in 348 ordinibus suis suscipiantur. Quos autem post damnationem suam etiam de catholica ordinauit, ab ordine remoueantur ecclesiastico.

Sed et Leo utrasque has formas de una eademque re in uno capitulo ostendit ad Rusticum Narbonensem episcopum dicens : »Nulla, inquit, ratio sinit ut inter episcopos habeantur, qui nec a clericis sunt electi, nec a plebibus expetiti, nec a comprouincialibus episcopis cum metropolitani iudicio consecrati. Unde cum sepe questio de male accepto honore nascatur, quis ambigat nequaquam istis esse tribuendum quod non docetur fuisse collatum? Si qui autem clerici ab istis pseudepiscopis  in eis Ecclesiis ordinati sunt, que ad proprios episcopos pertinebant, et ordinatio eorum consensu et iudicio presidentium facta est, potest rata haberi, ita ut in ipsis Ecclesiis perseuerent. Aliter autem uana habenda est consecratio, que nec loco fundata est, nec auctoritate munita.« Et item ad eumdem in eadem epistola : »In adolescentia constitutus, si urgente aut metu mortis, aut captiuitatis periculo, penitentiam gessit, et postea, timens lapsum incontinentie iuuenilis, copulam uxoris elegit ne crimen fornicationis incurreret, rem uidetur fecisse uenialem, si preter coniugem nullam omnino cognouerit. In quo tamen non regulam constituimus, sed quid sit tolerabilius estimamus. Nam secundum  ueram cognitionem, nichil magis ei congruit qui penitentiam gessit, quam castitas perseuerans et mentis et corporis.« Sic et de his utrisque formis item Innocentius ad Macedones episcopos scribit : »Peruideat ergo dilectio uestra hactenus talia transisse, et aduertite quod utique ut dicitis necessitas imperauit, in pace iam constitutas Ecclesias non presumere. Sed ut sepe accidit, quotiescunque a populis aut a turba peccatur, quia in omnes propter multitudinem non potest uindicari, inultum solet transire. Priora ergo dimittenda dico Dei iudicio, et de reliquo maxima sollicitudine precauendum.« Et aliquanto superius: »Ergo quod pro remedio ac necessitate temporis statutum est constat primitus non fuisse, ac fuisse regulas ueteres, quas  ab apostolis aut apostolicis uiris traditas Ecclesia Romana custodit, custodiendasque mandat his qui eam audire consueuerunt. Sed necessitas temporis id fieri magnopere postulabat. Ergo quod necessitas pro remedio reperit, cessante necessitate debet utique cessare pariter quod urgebat, quia alius est ordo legitimus, alia usurpatio quam ad presens fieri tempus impellit.« Et sanctus Gelasius ad omnes Episcopos , de institutis ecclesiasticis moderate pro temporum qualitate dispositis ita capitulo secundo dicit: »Priscis igitur pro sui reuerentia manentibus constitutis, que ubi nulla uel rerum uel temporum perurget angustia regulariter conuenit custodiri.« Et reliqua. Sed et in hoc XI capitulo utreque iste forme monstrantur, cum a  beato Celestino profertur : »Nos, inquit, et quod contra fas est etiam sacerdotes uolumus esse correctos, quibus sicut premissa correctione consulimus, ita 349 in hos necesse est damnationis sententiam, si abutuntur nostra salubri admonitione, firmemus.« De canonum autem formis, quas quidam non attendentes solertius ecclesiasticas regulas inter se autumant discordare, que et quot sint, et quas singule canonum complectantur sententias, quia sagaces et studiosi non indigent, deuotis atque simplicibus, si Dominus spatium et otium dederit, quod gratia sua nobis ostenderit, sicut doctrina magistrorum accepimus, scribere temporis processu disponimus, quibus nichil discors, nichil sibi dissidens in sacris canonibus  lector quilibet facillime ualebit dignoscere. Sed pro temporum uarietate et causarum, atque medicatione morborum, per diuersa organa, ut ab unico multiplici prolata spiritu, cuncta consona, cuncta reperiet temporis, necessitatis, atque infirmitatis cause conuenientia. Uti enim necessitatum ac temporum inequalitas opportunitatis postulat congruentiam, ita et diuersa morborum genera cogunt inuenire, sicut notum est, diuersa medicamentorum experimenta.

XII. Quod qui post praui erroris subscriptionem orthodoxe fidei detrectat subscribere, etiam proprio sit iudicio condemnatus, idem sanctus Celestinus in eadem epistola ad eumdem Cyrillum episcopum  : »Studeo quieti catholice, studeo pereuntis saluti, si tamen uoluerit egritudinem confiteri. Quod ideo dicimus, ne uolenti se corrigere forsitan deesse uideamur. Nam et si nobis sustinentibus uuam, spinas sibi addiderit, impleatur manentibus statutis prioribus sui fructu iudicii, colligatque quod sulco diabolico seminauit, non nostro consilio, sed se periturus auctore. Probet nos ueloces pedes ad effundendum sanguinem non habere, quando sibi etiam remedium cognoscat oblatum.« Et Beda in sententia Euangelii Luce dicit : »Ite, inquiens, ostendite uos sacerdotibus. Nullum Dominus eorum, quibus hec corporalia prestitit beneficia, inuenitur misisse ad sacerdotem, nisi leprosos: quia quisquis uel heretica prauitate, uel superstitione  gentili, uel Iudaica perfidia, uel etiam schismate fraterno, quasi uario colore per Domini gratiam caruit, necesse est ad Ecclesiam ueniat, coloremque fidei uerum quem acceperit ostendat.« Et item: »Nouem itaque indigent uno, ut quadam unitatis forma coagulentur, et decem sint. Unum autem non eis indiget ut custodiat unitatem. Quamobrem ut unus ille qui gratias egit unice Ecclesie significatione approbatus atque laudatus est, ita illi nouem qui gratias non egerunt, reprobi effecti a consortio unitatis exclusi sunt. Ideoque tales in nouenario numero tanquam imperfecti remanebunt; et merito eos Saluator quasi ingratos ubi sunt inquirit. Scire Dei eligere, nescire reprobare est.« Et quoniam huiusmodi homini nulla opera bona  prosint, Prosper ex uerbis sancti Augustini in libro sententiarum, capite 124, dicit: »Non sunt opera bona, nisi que per fidem et dilectionem fiunt, quia alterum sine altero 350 nullius uirtutis fructum parit.« De baptismo etiam Beda in epistola Petri dicit: »Quod ergo aqua diluuii non saluauit extra arcam positos sed occidit, sine dubio prefigurabat omnem hereticum, licet habentem baptismatis sacramentum, non aliis sed ipsis aquis ad inferna mergendum, quibus arca subleuatur ad celum.« Et Prosper in libro Sententiarum, capite 324: »Regenerationis gratiam ita etiam hi non minuunt qui eius dona non seruant, sicut lucis nitorem loca immunda non polluunt. Qui ergo gaudes baptismi perceptione, uiue in noui hominis sanctitate, et  tenens fidem que per dilectionem operatur, habe bonum quod nondum habes, ut prosit tibi bonum quod habes.« Quia nec sacrificium illi est salutare. Idem Prosper in eodem libro capite decimo quinto dicit: »Quisquis bene cogitat quid Deo uoueat, et que uota persoluat, seipsum uoueat et reddat: hoc exigitur, hoc debetur. Imago Cesaris reddatur Cesari, imago Dei reddatur Deo. Sed sicut uidendum est quod offeras, ita etiam considerandum est ubi offeras: quia ueri sacrificii extra catholicam Ecclesiam locus non est.« Quia communicatio corporis et sanguinis Christi huiusmodi homini non ad salutem, sed ad iudicium proficit, in eodem libro isdem Prosper capite 338 dicit: »Caro Christi fidelium  uita est, si corpus ipsius esse non negligant. Fiant ergo corpus Christi, si uolunt uiuere de spiritu Christi.« Et item capite 339: »Escam uite accipit, et eternitatis poculum bibit, qui in Christo manet, et cuius habitatio est Christus. Nam qui discordat a Christo, nec carnem eius manducat, nec sanguinem bibit, etiamsi tante rei sacramentum ad iudicium sue presumptionis quotidie indifferenter accipiat.« Et item capite 69: »Sacramentum summe pietatis in iudicium sibi sumit indignus. Bene enim esse non potest male accipienti quod bonum est.« Quia etiam nec martyrium huiusmodi homini proficit ad salutem, sanctus Gregorius in libro decimo octauo Moralium  dicit: Auro locus est in quo conflatur. Nam iuxta hoc quod iam et ante nos dictum  est, »quisquis extra Ecclesie unitatem patitur, penas pati potest, martyr fieri non potest, quia auro locus est in quo conflatur.« Et sanctus Gregorius in epistola ad Secundinum seruum Dei reclausum : »Est locus penes me, et stabis super petram. Quis est locus qui non sit in Deo, dum cuncta ab ipso per quem creata sunt continentur? Sed tamen est locus apud eum, uidelicet sancte Ecclesie unitas, in qua super petram statur, dum confessionis eius soliditas utiliter tenetur. De quo loco subiungitur, Tunc uidebis posteriora mea . In petra enim, id est in sancta Ecclesia stantes Dei posteriora uidemus, quando iam ea que in fine promissa sunt celestis patrie gaudia contemplamur.« Et Ambrosius in libro primo de Excessu  fratris sui, ita de illo loquens dicit: »Aduocauit ad se episcopum, nec ullam ueram putauit nisi uere fidei gratiam, percunctatusque ex eo est 351 utrumnam cum episcopis catholicis, hoc est cum Romana Ecclesia conueniret. Et forte ad Luciferum in schismate regionis illius Ecclesia erat. Lucifer enim se a nostra tunc temporis communione diuiserat. Et quanquam pro fide exsulasset, et fidei sue reliquisset heredes, non putauit tamen fidem esse in schismate. Nam etsi fidem erga Deum tenerent, tamen erga Dei Ecclesiam non tenebant, cuius patiebantur uelut quosdam artus diuidi, et membra lacerari. Etenim cum propter Ecclesiam Christus passus sit, et Christi corpus Ecclesia sit, non uidetur ab his exhiberi Christo fides, a quibus euacuatur eius passio,  corpusque distrahitur.« Unde synodus Laodicensis capite 6, dicit: »Quod heretici non permittendi sint ingredi in domum Dei, in heresi permanentes.«

Sed et de istiusmodi sine uita uiuentibus Prosper in prefato libro cap. 364 dicit: »Ita sunt in uite palmites, ut uiti nichil conferant, sed inde accipiant unde uiuant; sic quippe uitis est in palmitibus, ut uitale alimentum subministret eis, non sumat ab eis. Ac per hoc et manentem in se habere Christum, et manere in Christo, discipulis prodest utrumque, non Christo. Nam preciso palmite potest de uiua radice alius pullulare; qui autem precisus est, sine radice non potest uiuere.« Mortuus est enim diuinis  oculis, etiamsi uisum fuerit hominibus uirtutes facere, sicut et in Actibus apostolorum  filii Sceue uidebantur eiicere demones, et Iudas apostolus cum animo proditoris multa signa inter ceteros apostolos fecisse narratur. Quemcunque enim, inquit item Beda in Euangelio Luce, post baptisma siue prauitas heretica, seu mundana cupiditas arripuerit, mox omnium prosternet in ima uitiorum. Unde recte nequiores hunc eum spiritus dicuntur ingressi, quia non solum habebit illa septem uitia, que septem spiritalibus sunt contraria uirtutibus, sed et per hypocrisim ipsas se uirtutes habere simulabit. Et quia huiusmodi collocutio sit cauenda, Apostolus dicit: Hereticum hominem post primam et secundam correptionem deuita, sciens quia subuersus  est huiusmodi, et proprio iudicio condemnatus . Et sanctus Hieronymus in u Psalmo: »Hic autem, inquit, quod dicit, Perdes omnes qui loquuntur mendacium , et ex consequentibus psalmi, et ex ipso ordine intelligere possumus quia de hereticis dicit: Qui enim operatur iniquitatem, suam tantum animam occidit; qui autem hereticus est, et loquitur mendacium, tot occidit quot induxerit.« Unde quanto studio patres nostri hereticorum colloquia deuitabant, demonstrat Polycarpus apostoli Ioannis discipulus, qui compellatus, ut ei responderet compulsus a Marcione, dicenti sibi, »Agnoscisne me? respondit, Agnosco primogenitum Satane. Et de Ioanne apostolo legitur, quia illotus a balneo exiit dicens: Fugite, ne et balnea  corruant, ubi Cherintus lauatur. Et Prosper in prefato libro cap. 265. Quia affluit, inquit, insipienti eloquentia, tanto magis cauendus est, quanto magis ab eo in his que audire inutile est, delectatur 352 auditor, et eum quoniam ordinate dicere audit, etiam uere dicere existimat.« Unde et Dominus confitentibus silentium imponebat demonibus, ut ne quis, dum eos audiret predicantes, sequeretur errantes. Quapropter et in synodo, cui presedit sancte memorie Flauianus , de damnatione Eutichetis ad locum ita scriptum habetur: »Et surgens sancta synodus acclamauit dicens: Anathema ipsi. Et post hec Flauianus episcopus dixit: Dicat sancta synodus quid meretur presens  neque confitens rectam fidem, neque consentire uolens presenti synodo, sed perseuerare sue peruersitati et seue sue maleuolentie. Seleucus episcopus dixit: Dignus quidem est iste damnatione, sed in sanctitatis uestre humanitate positum est. Flauianus episcopus dixit: Si confitens proprium peccatum, anathematizaret dogma proprium, et consentiret nobis sequentibus traditiones sanctorum Patrum, merito dignus esset uenia. Sed quia permanet in eadem malignitate, subiacebit canonum uindictis. Et item Flauianus episcopus dixit, Eutyches quondam presbyter et archimandrites. Et post aliquanta:« Unde gementes perfectam eius perditionem decreuimus per Dominum Iesum Christum ab eo  blasphematum, extraneum esse ab omni officio sacerdotali, et a nostra communione, et primatu monasterii, scientes et his qui postea cum eo colloquentur et ad eum conuenerint denuntiantes, quoniam rei erunt et ipsi pene excommunicationis, si qui non declinauerint confabulationes eius. Flauianus episcopus Constantinopolitanus iudicans subscripsit, et hoc modo ceteri subscripserunt. Sed et talium nomina, id est in heresi permanentium de sacris dypticis eradi, et in Ecclesia penitus taceri, sicut perpetuo damnatorum ab auctoritate diuinitus promulgata precipiuntur. Sicut Gelasius papa in epistola ad Euphemium Constantinopolitanum episcopum  demonstrat, dicens: »Adhuc, inquit, queritis quando fuerit damnatus Acacius, quasi reuera,  etiamsi eum nullus ante damnasset, non habuerit ab orthodoxe et apostolice communionis, cuius preuaricator exstitit et desertor, participatione secludi: sicut etiam quilibet, qui fuerit ante catholicus, cuicunque heresi communicans, merito iudicatur a nostra societate remouendus, aut in tali sorte defunctus inter catholicorum nomina nullatenus computari. Miramur tamen quomodo ista profertis: hoc est, ut et synodum Chalcedonensem uos suscipere pro fide catholica profiteamini, et eos quos damnauit sectantium communicatores non pariter generaliterque putetis fuisse damnatos. Ostendite ergo, que synodus in unaquaque heresi, cum erroribus successores eorum his communicantes simul non omnes damnarit et complices.« Et item in eadem  aliquando superius: »Petistis igitur per litteras, quas per Simplicium diaconum destinastis, et de his quos ordinauit Acacius, maiorum traditione confectam, et uestrarum precipue regionum sollicitudini 353 uestre congruam preberemus sine difficultate medicinam. Quo nos uultis ultra condescendere? quid tacetis? quid uerecundamini uerbis exprimere quod corde gestatis? Ipsa uos saltem uerecundia quam iniquum sit debuit commonere. An forsitan ut hereticorum, damnatorumque, et his uel eorum successoribus communicantium nomina consentiamus admitti? Hoc non est condescendere ad subueniendum, sed euidenter ad inferna dimergi. Parcite, queso, et nobis et uobis,« et sequentia.



CAPUT XXXuIII.


Sequitur tandem totius rei digeste ex quatuor capitulis, quoniam quintus de baptismo in hoc quarto de Redemptione Christi continetur, Epilogus succincte compositus, ut non debeat fastidiri legentibus, a contradictorum uere fidei responsione laciniosa remotus, uolens sanare quem demonstrat trigesimo octauo capitulo, ac si triginta et octo annis iacentem languidum, male sentientium scilicet chorum, duo de quadraginta numero, qui legis decalogo per quatuor sancti Euangelii libros impletur, minus habentem, et a dilectione Dei ac proximi, quam legis pariter et Euangelii scriptura commendat, uacuum incedentem. In quo licet plures sint choro, si acquiescere ueritati consenserint, quasi unus recuperabunt in unitate fidei sanitatem. Quia preter unitatem catholice nullus cuilibet  patet salutis locus: a cuius unitate quisque discrepat, salutem que ab uno est consequi nequaquam ualet.



EPILOGI CAPUT I.

Quoniam quidem longe superius quando et ubi et unde primum hec Predestinatiana heresis exorta, et per quos ac qualiter sit reuicta monstrauimus, et capitula nuper in Synodo secus Leucorum ciuitatem relecta, aduersus ueritatem falso compilata, Scripturarum et catholicorum auctoritate ostendimus: quatuor nichilominus capitula contra Predestinatianos nouiter reexortos, quibus hoc preter opusculum quo ista excepimus tribus libellis respondimus, ex Patrum dictis collecta orthodoxe fidei congruere eadem auctoritate docuimus: quodque omnis heresis  semel reuicta cum auctoribus ac sectatoribus suis perpetuo sit damnata, et non uiritim in questionem suscipienda, sed mox ut in sibilum caput leuauerit conculcanda, et ipsi eius anhelitus comprimendi: qualiterue a quacunque heresi resipiscentes suscipiantur, uel si permanserint desipientes anathematizentur, ex decretis diuinitus promulgatis collegimus. 354 Que omnia fors et apte aliquibus ad legendum plurima, ad transcribendum autem si qui uoluerint nimia uidebuntur, sicut despecta quibusdam contradictoribus uisa sunt quatuor memorata succincte collecta capitula. Tandem epilogi more breuius ex precedentibus, pro legentium ac scribentium compendio, quedam colligere capitulatim curauimus, ut simplicibus ita sint cognita, quatenus  sapientibus non sint onerosa, et per ea lector facile possit cognoscere que sit ueritas de prescientia et predestinatione Dei, de gratia et libero arbitrio, de eo quod Deus secundum Apostolum uult omnes nomines saluos fieri, licet non omnes saluentur, et de eo quod Christus pro omnibus passus sit, licet non omnes passionis eius saluentur mysterio. Unde quicunque plura desiderant cuncta superiora legant. Si uero hec sufficientia que sequuntur eis suffecerint, de his fidem accommodent ueritati predicate ab his fidei et sinceritati catholice. Si quis uero secus sentiens, secundum formam in proxime distinctis capitulis ex auctoritate ecclesiastica comprehensam, episcopali consensu uel synodali decreto, seruato per omnia priuilegio sancte catholice et apostolice  Romane Ecclesie, et ipsius in toto orbe terrarum prime sedis pontificis, consentire, et cum sancta catholica et apostolica unitate suscipere siue subscribere detrectauerit, ipse ab eius se compage et unitatis secernet communione, cuius esse noluerit socius discipline. Nam semper sic habuit catholica omnis Ecclesia, ut qui in una communione consentiunt, uno dogmate, una caritate, uno teneantur assensu. Sicut enim communio et ex omnibus offerentibus una fit, et una redit in omnibus, non parte corporea, sed uirtute diuina: sic unanimitas per omnes illi communicantes excurrit: quod demonstratur tunica Saluatoris, que inconsutilis erat desuper contexta per totum, de qua milites, cetera  uestimenta in quatuor partes iuxta suum numerum diuidentes, sortem miserunt. Quadripertita autem uestis Domini, quadripertitam eius figurauit Ecclesiam, toto scilicet qui quatuor partibus constat terrarum orbe diffusam, et omnibus eisdem partibus equaliter, id est concorditer distributam. Tunica uero illa sortita, omnium partium significat unanimitatem, que caritatis uinculo continetur. Si enim caritas, iuxta Apostolum, et supereminentiorem habet uiam, et supereminet scientie, et super omnia precepta est, merito uestis qua significatur desuper contexta perhibetur. In sorte autem quid nisi Dei gratia commendata est? Sic quippe in uno ad omnes peruenit, cum sors omnibus placuit: quia et Dei gratia in unitate ad omnes peruenit, et cum sors  mittitur, non persone cuiusque uel meritis, sed occulto Dei iudicio ceditur. Nam si non est unius consensionis signum una communio, quid erit quod ad confitendam omnis Ecclesie consonantiam mystice celebratur, petendo Deum Patrem omnipotentem per Dominum nostrum Iesum Christum, 355 ut acceptentur et consecrentur sancta sacrificia illibata, que offeruntur pro Ecclesia sancta catholica, ut pacificetur, custodiatur, adunetur, et regatur toto orbe terrarum, et pro omnibus qui illa offerunt communicantes? Nec se quisquam Christum agnoscere arbitretur, sicut nec illi cognouerunt, quorum oculi tenebantur ne eum agnoscerent usque ad fractionem panis, si eius corporis particeps non est, id est Ecclesie, cuius unitatem in sacramento  panis commendat Apostolus, dicens: Unus panis unum corpus multi sumus , ut cum eis benedictum panem porrigeret, aperirentur oculi eorum ut eum agnoscerent: aperirentur utique ad eius cognitionem, remoto scilicet impedimento, quo tenebantur ne illum agnoscerent. Non autem incongruenter accipiamus hoc impedimentum in oculis eorum a Satana fuisse, ne agnosceretur Christus, sed tamen a Christo facta est promissio usque ad sacramentum panis, ut unitate corporis eius participata remoueri intelligatur impedimentum inimici, ut Christus possit agnosci. Cuius caro uere est cibus, et sanguis eius uere est potus. Cum enim de cibo et potu id appetant homines, ut non esuriant, neque sitiant, hoc ueraciter non prestat nisi iste cibus et potus, qui  eos a quibus sumitur immortales et incorruptibiles facit: id est societas ipsa sanctorum, ubi pax erit et unitas plena atque perfecta. Propterea quippe, sicut etiam hoc ante nos intellexerunt homines Dei, Dominus noster iehsu Christus corpus et sanguinem suum in eis rebus commendauit, que ad unum aliquid rediguntur ex multis. Namque aliud in unum ex multis granis conficitur, aliud in unum ex multis acinis confluit. Denique iam exponit quomodo id fiat quod loquitur, et quid sit manducare corpus eius et sanguinem bibere: Et qui manducat meam carnem et bibit meum sanguinem in me manet et ego in eo. Hoc est ergo manducare illam escam, et illum bibere potum, in Christo manere, et illum manentem  in se habere, ac per hoc qui non manet in Christo, et in quo non manet Christus, procul dubio non manducat spiritalem eius carnem, licet carnaliter et uisibiliter premat dentibus sacramentum corporis et sanguinis Christi, sed magis tante rei sacramentum ad iudicium sibi manducat et bibit, quia immundus presumit ad Christi accedere sacramenta, que alius non digne sumit, nisi qui mundus est, de quibus dicitur, Beati mundo corde, quoniam ipsi Deum uidebunt . Neque hoc sacrificio absoluuntur, aut huius sine iudicio efficiuntur participes, eorum existentes contrarii, que per tantorum sanctorum sacerdotum ora diuina inspiratione sunt predicata, et conscriptione subscripta: sicut nec collectio omnium potest absolui, si contraria dicat et contraria  faciat, confitens se nosse Deum factis autem negans, etsi communicet sacerdoti a cuius predicatione et subscriptione dissentit. Sic quippe nec istis proderit male sentientibus secundum traditionem ecclesiasticam ecclesiasticos gradus 356 nisi ad condemnationem suscipere, et traditioni ecclesiastice fidei contraire. Quia sicut os et manus unius eiusdemque corporis membra sunt, ita unius eiusdemque Ecclesie membra sunt ordinatores et ordinati, sacerdotes et populus, siue cum catholicis catholici, siue cum non fidelibus infideles. Inde est enim quod a Domino in fine seculi colligi iubentur zizania de medio tritici et alligari fasciculis ad comburendum. Hinc est quod sancto propheta Ezechiel testante, quod si sacerdos non distinxerit populo, ipse quidem populus  in suo peccato morietur, animam autem eius de manu sacerdotis inquiret. Non ait, quia extra peccatum populi est sacerdos non morietur, sed quia in suo peccato populus morietur, anima autem eius de manu sacerdotis requiretur, et populus quidem pro seipso tantum, sacerdos uero etiam pro populo morietur. Hinc est quod si ceco cecus ducatum prebeat, non ipse qui ducatum prebet solus, sed ambo in foueam cadunt. Hinc est quod sanctus Leo per uniuersas prouincias episcopis constitutis denuntiat: »Quod si quis fratrum contra statuta uenire tentauerit, et prohibita fuerit ausus admittere, a suo se sciat officio submouendum, nec communionis ecclesiastice futurum esse consortem qui socius esse noluit discipline, et qui ab omnium decessorum suorum  decretis, que de ecclesiasticis ordinibus et canonum promulgata sunt disciplinis, deuiare presumpserit, ueniam sibi deinceps nouerit denegari.« Ceterum sicut olim sanctus Cyprianus dixerat, seruatur a nobis patienter et leniter caritas animi, honor Collegii, uinculum fidei, concordia sacerdotii, et quantum ex nobis est, cum omnibus hominibus, et etiam cum his qui oderunt pacem, habere pacem desideramus: unumquemque uero sua conscientia conueniat, et ab ecclesiastica pace nemo se quod non optamus seiungat.«



EPILOGI CAPUT II. Quid sit inter gratiam et predestinationem, et inter prescientiam et predestinationem.


Augustinus in libro de predestinatione sanctorum  dicit: »Si discutiatur et queratur unde quisque sit dignus, non desunt qui dicant uoluntate humana, nos autem dicimus gratia uel predestinatione diuina. Inter gratiam porro et predestinationem hoc tantum interest, quod predestinatio est gratie preparatio, gratia uero iam ipsa donatio. Quod itaque ait Apostolus: Non ex operibus, ne forte quis extollatur. Ipsius enim sumus figmentum, creati in Christo Iesu in operibus bonis , gratia est. Quod autem sequitur, Que preparauit Deus ut in illis ambulemus, predestinatio est, que sine  prescientia non potest esse, potest autem esse sine predestinatione prescientia. Predestinatione quippe Deus 357 presciuit que fuerat ipse facturus, unde dictum est: Fecit que futura sunt. Prescire autem potens est etiam que ipse non facit, sicut quecunque peccata. Quia etsi sunt quedam que ita peccata sunt ut pene sint etiam peccatorum, unde dictum est: Tradidit illos Deus in reprobam mentem ut faciant que non conueniunt , non ibi peccatum Dei est, sed iudicium. Quocirca predestinatio Dei, que in bono est, gratie est ut dixi preparatio, gratia uero est ipsius predestinationis effectus.« Et Prosper contra Gallos actione Xu: »Dubium non est, sine ulla temporali differentia Deum et prescisse simul et predestinasse que ipso erant auctore facienda,  uel que malis meritis iusto erant iudicio retribuenda, prescisse autem tantummodo, non etiam predestinasse, que non ex ipso erant causam operationis habitura. Potest itaque sine predestinatione esse prescientia, predestinatio autem sine prescientia esse non potest.« Et in recapitulatione 15 contra Gallos: »Que enim ex Dei munere habemus, et que prescita dicuntur, non possunt non esse predestinata, et que predestinata appellantur, non possunt non esse prescita. In malis autem operibus nostris sola prescientia Dei intelligenda est: quia sicut presciuit et predestinauit que ipse fecit, et ut faceremus dedit, ita presciuit tantum non etiam predestinauit, que nec ipse fecit, nec ut faceremus exegit.« Et in libro Sententiarum cap. 379: »Neminem  Deus ad peccandum cogit, preuidet tamen eos, qui propria uoluntate peccabunt. Cur ergo non uindicet iustus que fieri non cogit prescius? Sicut enim nemo memoria sua cogit facta esse que preterierunt, sic Deus prescientia sua non cogit facienda que futura sunt. Et sicut homo quedam que fecit meminit, nec tamen omnia que meminit fecit; ita Deus omnia quorum ipse auctor est prescit, nec tamen omnium que prescit ipse auctor est: quorum autem non est malus auctor, iustus est ultor.« Nemo igitur prescientia Dei, sicut nec predestinatione ipsius, perit: sed qui perseueranti infidelitate uel iniquitate periturus erat, Deus cuius essentiali scientia nil preterit, acciditque futurum,  periturum presciuit; qui non ideo perit quoniam Deus illum periturum presciuit, sed quia periturus erat, Deus omnia sciens etiam antequam fiant, illum periturum presciuit. Et ut non Deus prescit nisi quod est omnino futurum, ita quod prescit non potest non esse futurum.

Huic perspicue ueritati contradicunt moderni heretici, asserentes reprobos a Deo ut prescitos, ita et ad interitum predestinatos. Et contraria ueteres senserunt Predestinatiani, dicentes Deum secundum prescientiam perituros damnare. Contra quos sanctus Augustinus in libro de Predestinatione sanctorum, exponens sententiam Scripture dicit: »Raptus est ne malitia mutaret intellectum eius . Hoc dictum est, inquit, secundum pericula  uite huius, non secundum prescientiam Dei, qui hoc presciuit quod futurum erat, non quod 358 futurum non erat, id est, quod ei mortem immaturam fuerat largiturus ut tentationum subtraheretur incerto, non quod periturus esset qui mansurus in tentatione non esset. De hac quippe uita legitur in libro Iob: Nunquid non tentatio est uita humana super terram ?« et item dicit: »Si enim iudicarentur homines pro meritis sue uite, que non habuerunt morte preuenti, sed habituri essent si uiuerent, nichil prodesset ei qui raptus est ne malitia mutaret intellectum eius, nichil prodesset eis qui lapsi moriuntur, si ante morerentur; quod nullus dicere Christianus audebit.« De quo errantium pernicioso errore latius ibidem facundissimus  doctor destruendo illum eloquitur. Sanctus quoque Gregorius, posterior tempore, sed prior loco, in libro uigesimo nono Moralium, predestinationem Dei, que sine prescientia esse non potest, et semper in bono est, quia aut ad donum pertinet gratie, aut ad retributionem iustitie, in diuinis operibus, que semper bona sunt, inter que computantur, cum per indebitam gratiam saluantur electi, et per debitam iustitiam reprobi puniuntur, ita manifestissime monstrat , dicens: »Deus qui sine initio semper exstitit, presciuit de se hoc quod in utero uirginis per initium sumpsit; et quia presciuit disposuit; quia disposuit, nichil profecto in humana forma sine sua uoluntate tolerauit. Conuincatur ergo cur de flagellis suis homo queritur qui ortum usum  prescire non potuit, si ipse etiam qui ortum usum presciendo disposuit, et se inter homines ad flagella preparauit.« Et item : »Tenebrosa ostia  tunc Dominus uidit, cum claustra inferni penetrans, crudeles spiritus perculit, et mortis prepositos moriendo damnauit. Quod idcirco non adhuc de futuro, sed iam de preterito dicitur, quia hoc quod facturus erat in opere, nimirum iam fecerat in predestinatione.« Et paulo post: »Dum enim angustias mortis petiit, fidem suam in gentibus dilatauit.« Cuius nobis uerba euidenter ostendunt, quia quod claustra inferni penetrans crudeles spiritus perculit, et mortis prepositos moriendo damnauit, quod iam fecerat in predestinatione,  et post fecit in opere, ad retributionem iustitie pertinet: quod dum angustias mortis petiit, fidem suam in gentibus dilatauit, quod iam fecerat in predestinatione, et post fecit in opere, ad donum gratie sine dubio pertinet. Et infra in eodem libro : »Hinc est, inquit, quod et Moyses, qui et ualida fortibus et terrena infirmis dicturum se nouerat, dicebat: Exspectetur sicut pluuia eloquium meum, et descendant sicut ros uerba mea . Sed ecce audiuimus quo munere gentilitas uocatur: audiamus nunc qua districtione Iudea repellitur. Audiuimus quomodo deserta extollat, arentia infundat: audiamus nunc quomodo ea que quasi uidentur interna proiiciat. Neque enim sic colligit electos ut non etiam iudicet reprobos, neque sic quibusdam  culpas relaxat, ut non et in quibusdam feriat. Scriptum quippe est: Misericordia enim et ira ab illo «

359 Et quia nuper, ut uermes rediuiuo impie famis furore commoti, rescatentes Predestinatiani, et acuentes linguas suas sicut serpentes, spuentesque uenenum aspidum de sub labiis suis, contendunt Dei predestinationem geminam esse, palliantes non per totum reiiciendo nomine abominandum sensum peruerse intelligentie. Quia sicut uenerabilis Beda presbyter in Commento Euangelii Luce dicit: »Nulla falsa doctrina est, que non aliqua uera intermisceat.« Et sanctus Cyrillus ad Eulogium presbyterum : »Non omnia, inquit, quecunque dicunt heretici fugere et refutare decet. Multa enim confitentur  sicut et nos confitemur: uelut Ariani quando dicunt Patrem quia Creator est omnium et Dominus, nunquid propter hoc fugere consequens est huiusmodi confessiones? Sic et in Nestorio dicat, licet duas naturas, diuersitatem significans carnis et uerbi, altera enim uerbi natura, altera carnis est, sed tamen nequaquam unionem confitetur nobiscum. Nos autem hec unientes in unum, unum Christum, unum Filium, eumdem unum Deum confitemur.« Et item ubi supra uenerabilis Beda presbyter ex uerbis Augustini: »In hereticis et malis catholicis non sacramenta communia, in quibus nobiscum sunt et aduersum nos non sunt, sed diuisionem paci ueritatique contrariam, qua aduersum nos sunt, et Deum non sequuntur nobiscum, detestari et prohibere debemus.  Unde quoniam Gothescalcus et sui complices geminam predestinationem dicunt, non per totum neque in toto hoc refutare debemus, sed sensum catholice fidei contrarium in hoc dicto, quo predestinationem Dei geminam astruunt, fidei catholice filii abominari et anathematizare debemus. Dicunt enim, ut supra longe premisimus, quia sicut electi a Deo predestinantur ad uitam, ita reprobi a Deo predestinantur ad mortem. Qui tam uitandi sunt Ecclesie, ut si fieri potest, sicut de leprosis hereticos significantibus legitur, longius remoti magno clamore Christum interpellent, et cum aliis turbis non comprimant; de quibus legitur, Qui steterunt a longe . Qui uero in sinu catholice matris  Ecclesie positus, ita Dei predestinationem uoluerit dicere geminam, ut in effectu operum Dei, qui fecit que futura sunt, hoc recto sensu intelligat: scilicet ut ad electos donum gratie pertinere, et secundum superiorem sensum, ad reprobos retributionem iustitie fateatur: ut dono gratie electi sint predestinati ad uitam, et illis uita sit predestinata eterna: reprobi autem non a Deo predestinentur ad penam, sed ex retributione iustitie illis pena predestinetur eterna. Non discordat a uero si hanc Dei predestinationem sic dicit geminam, sicut catholici doctores caritatem geminam dicunt, que una est, et in preceptis duobus, dilectione uidelicet Dei et proximi, gemina dicitur. Et sicut unus est Spiritus et duo data: ita una est Dei predestinatio, que aut ad donum  pertinet gratie, aut ad retributionem iustitie. Et sicut Paulus 360 dicit: Christi bonus odor sumus Deo in omni loco, et in his qui salui fiunt, et in his qui pereunt ; uno eodemque bono odore quidam salui fiunt, quidam autem pereunt: qui salui fiunt, gratie dono saluantur et coronantur: qui pereunt, sua iniquitate pereunt, et ex retributione iustitie puniuntur.« Et ut beatus Gregorius in Tractatu Ezechielis prophete, sed et in Moralibus Iob dicit: »Panis uitam fortium roborat, paruulorum necat, et lenis sibilus equos mitigat, catulos instigat, et unus idemque sol ceram liquat, lutum stringit.« Sicut et beatus Augustinus in septimo psalmo exponit dicens: »Sed quia non sagittas tantum, sed etiam uasa mortis dixit in arcu Dominum parasse,  queri potest que sint uasa mortis, an forte heretici: nam et ipsi ex eodem arcu, id est ex iisdem scripturis in animas, non caritate inflammandas, sed ueneno mortis perimendas insiliunt; quod non contingit nisi promeritis. Propterea diuine Prouidentie etiam ipsa dispositio tribuenda est: non quia ipsa peccatores facit, sed quia ipsa ordinat cum peccauerint. Malo enim uoto per peccatum legentes, male coguntur intelligere, ut ipsa sit pena peccati. Quorum tamen morte filii catholice Ecclesie tanquam quibusdam spinis a somno excitantur, ut ad intelligentiam diuinarum proficiant Scripturarum. Oportet enim hereses esse, ut probati, inquit, manifesti fiant inter uos, cum manifesti sint Deo. An forte easdem sagittas et uasa mortis disposuit ad perniciem infidelium,  et ardentes uel ardentibus operatus est ad exercitationem fidelium? Non enim falsum est quod Apostolus dicit: Aliis sumus odor uite in uitam, aliis odor mortis in mortem. Et ad hec quis idoneus? Non ergo mirum, si idem apostoli et uasa mortis eis, a quibus persecutionem passi sunt, et ignee sagitte sunt ad inflammanda corda credentium. Post hanc autem dispensationem iustum ueniet iudicium, de quo ita dicit, ut intelligamus unicuique homini supplicium fieri de peccato suo, et ei iniquitatem in penam conuerti. Nec putemus illam tranquillitatem et ineffabile lumen Dei de se proferre unde peccata puniantur: sed ipsa peccata sic ordinare, ut que fuerunt delectamenta homini peccanti, sint instrumenta  Domino punienti.« Et Prosper in libro Epigrammatum capite uigesimo octauo, De duplici opere Dei: »Si omnes homines simul consideremus, quorum alii misericordia salui fiunt, alii ueritate damnantur, uniuerse uie Domini, id est misericordia et ueritas, suo fine distincte sunt. Si autem solos sanctos intueamur, non discernentur he uie. Indiuidua enim ibi est, et a misericordia ueritas, et a ueritate misericordia: quia beatitudo sanctorum et de munere est gratie, et de retributione iustitie.

Epigramma.

Omnibus in rebus geminum est opus Omnipotentis,
   Totum aut iustitia est quod gerit, aut pietas.
Que simul in terras descendunt lucis ab arce,
   Ne cuiquam parti desit utrumque bonum.
Et quoniam cuncti auxilio miserantis egemus,
   Precedit semper gratia iustitiam,
 Damnantem elatos, saluantem iustificatos,
   Quos Deus et donis auxerit et meritis.«
Et item idem in eodem libro capite decimo sexto, De iustitia et gratia quibus Dei constat predestinatio: »Due sunt retributiones iustitie, cum aut bona pro bonis, aut mala redduntur pro malis. Tertia est retributio gratie, cum per regenerationem remittuntur mala et retribuuntur bona: atque ita manifestatur quod uniuerse uie Domini misericordia et ueritas. Illam autem impiorum retributionem, qua pro bonis mala restituunt, Deus nescit, qui nisi retribueret bona pro malis, non esset cui retribueret bona pro bonis.

Epigramma.

Iustitie merces gemina est, cum uel bona rectis
    uel prauis digne cum mala restituit.
Saluatrix autem cunctorum gratia Christi
   Non pensans meritum diluit omne malum,
Credentesque omnes renouans baptismate sacro,
   Dat bona que propter det meliora bonis.«
uerum sanctus Gregorius predestinationes, id est effectus diuini operis, plurali numero in libro uigesimo nono Moralium ponit. »Unde pro mediocritate nostre intelligentiuncule, ex doctrina ipsius et aliorum Ecclesie magistrorum, quo sensu hoc dixerit, qualiterue secundum ueritatem intelligendum sit, in precedentibus istius opusculi sufficienter ostendimus.«




EPILOGI CAPUT III. Quia sit sanctorum predestinatio, et quod a Deo electi ad uitam predestinati sint, et uita illis sit predestinata eterna. Reprobi autem non a Deo predestinati, sed presciti atque relicti ad penam sint, pena autem ex retributione iustitie illis sit predestinata eterna.


Sanctus Augustinus in libro de Bono perseuerantie , dicit: »Hec est predestinatio sanctorum, nichil aliud, prescientia scilicet et preparatio beneficiorum Dei, quibus certissime liberantur quicunque liberantur. Ceteri autem ubi nisi in massa perditionis iusto diuino iudicio relinquuntur?« Et Prosper in actione octaua , ad Ianuenses Camillum et Theodotum presbyteros: »Agnoscamus itaque sapienter, pieque fateamur, prescisse incommutabiliter Deum, 362 quibus esset daturus ut crederent, aut quos daturus esset Filio suo, ut ex  eis non perderet quemquam. Et si hec presciuit, beneficia sua illum, quibus nos dignatur liberare, prescisse. Et hanc esse predestinationem sanctorum, predestinationem scilicet et preparationem gratie Dei, qua certissime liberantur quicunque liberantur. Ceteros autem, quos a generali perditione humani generis gratia non exemit, iusto nouerimus iudicio non exemptos, ut quid nobis remissum sit in eis discamus, de quorum queri damnatione non possumus. Non est enim iniquitas apud Deum, neque quisquam sub iudicio eius innocens perit.« Et item in libro de Ingratis contra Pelagianos,

   . . . . Omnibus una est
Natura, et pariter nequeunt bona uel mala uelle.
Et tamen ex istis miseratrix gratia quosdam
Eligit, et rursum genitos baptismate transfert
 In regnum eternum, multis in morte relictis.
Et item:

Qui uero tenebris exempti in lumine uiuunt,
Gaudent, et quantum sibi sit bonitate uocantis
Dimissum, ex illis discunt qui debita soluunt.
Et item beatus Augustinus in libro Hypomnesticon  dicit: »Prius ergo ipsum nomen predestinationis quid indicet exponamus: deinde esse apud Deum, qui sine acceptione personarum est, predestinationem diuinarum Scripturarum auctoritate probabimus. Predestinatio quippe a preuidendo, et preueniendo, uel preordinando futurum aliquid dicitur. Et ideo Deus, cui prescientia non accidens est, sed essentia fuit semper et est, quidquid antequam sit sic prescit, predestinat, et  propterea predestinat, quia quale futurum sit prescit. Ideo et Apostolus, Nam quos presciuit, inquit et predestinauit . Sed non omne quod prescit predestinat. Mala enim tantum prescit: bona uero et prescit et predestinat. Quod ergo bonum est, prescientia predestinat, id est priusquam sit in re preordinat. Hoc cum ipso auctore esse ceperit, uocat, ordinat, et disponit. Unde et sequitur: Nam quos predestinauit hos et uocauit: et quos uocauit illos et iustificauit: quos autem iustificauit, illos et glorificauit. Iam igitur apertius disseramus quod loquimur, quomodo erga humanum genus prescientia sua et predestinatione Deus generaliter, in quo iniquitas non est, utatur. Masse itaque humani generis, que in Adam et Eua preuaricatione damnabilis  mortalisque facta est, non conditione diuina generaliter, sed ex debito pena cruciatusque gehenne debetur: uenia uero non merito, sed Dei iusti iudicis misericordie largitate confertur. Quia uero iustus et misericors Deus, presciusque futurorum, ex hac damnabili massa, non personarum acceptione, sed iudicio equitatis sue irreprehensibili, imo incomprehensibili, 363 quos misericordia gratuita prescit, preparat, id est predestinat ad eternam uitam. Ceteros autem pena, ut predixi, debita punit; quos ideo punit, quia quid essent futuri presciuit, non tamen puniendos ipse fecit uel predestinauit, sed tantum, ut dixi, in damnabili massa presciuit.« Et post aliquanta: »Oportet  igitur ut ad ea que superius disputare cepimus reuertamur. Diximus namque de damnabili humani generis massa Deum prescisse misericordia, non meritis, quos electione gratie predestinauit ad uitam: ceteros uero, qui iudicio iustitie eius hac gratia efficiuntur expertes, prescisse tantum uitio proprio perituros, non ut perirent predestinasse. Sed, ut dixi, quos in operibus impietatis et mortis presciuit, non preordinauit, nec impulit, in quibus Deum prouocantes ad iracundiam, salutis fidem aut predicatam sibi accipere nolunt, aut Deo iudice non possunt, uel accepta male utuntur, et ob hoc traduntur in reprobum sensum, ut non faciant ea que conueniunt, his penam predestinatam esse rite fatemur.«

 Commemorandum etiam duximus quia abutuntur rediuiui, quibus innisi fuerant in uetustis cineribus olim Predestinatiani sepulti, apostolicis testimoniis ad suam confirmandam sententiam, »Attulit,« quin Deus, »in multa patientia uasa ire perfecta siue aptata uel preparata ad perditionem, et cuius uult miseretur, et quem uult indurat.« Contra quos exposuit illa beatus Augustinus hoc modo in libro de Predestinatione sanctorum : Attulit in multa patientia uasa ire, et cetera usque preparauit in gloriam: »Fides, inquit, et inchoata et perfecta donum Dei est, et hoc donum quibusdam dari, quibusdam non dari, omnino non dubitat qui non uult manifestissimis sacris litteris repugnare. Cur autem non omnibus detur, fidelem mouere non debet, qui  credit ex uno omnes isse in condemnationem sine dubitatione iustissimam, ita ut nulla Dei esset iusta reprehensio etiamsi nullus inde liberaretur. Unde constat magnam esse gratiam quod plurimi liberentur, et quid sibi deberetur in eis qui non liberantur agnoscant.« Et ad Sixtum presbyterum : »In uasis que perfecta sunt ad perditionem que damnate debita est masse, agnoscant uasa ex eadem massa in honorem facta quid eis misericordia diuina largita sit.« Et in epistola ad Optatum : »Dixerat, Apostolus scilicet, figulum luti ex eadem massa facere aliud uas in honorem, aliud in contumeliam. Merito autem uideretur iniustum quod fiunt uasa ire ad perditionem, si non esset ipsa uniuersa ex Adam massa damnata. Quod ergo fiunt  nascendo uasa ire, pertinet ad debitam penam: quod autem fiunt renascendo uasa misericordie, pertinet ad indebitam gratiam. Ostendit ergo Deus iram suam, non utique animi perturbationem, sicut est que ira hominis nuncupatur, sed iustam fixamque uindictam, quod de stirpe inobedientie ducitur propago peccati atque supplicii. Et homo natus ex muliere, sicut in libro Iob scriptum est, breuis est uita et plenus iracundia . Eius enim rei uas 364 est qua plenus est. Unde ire uasa dicuntur.« Et post paululum de electis, »ut in eis, id est relictis, discant agere gratias Deo, quod ab eis non suis meritis, que in eadem massa paria fuerunt, sed illius miseratione discreti sunt.« Et in libro II  de Nuptiis et Concupiscentia . »A quo enim quis deuictus est, sicut dicit Scriptura, huic et seruus addictus est. Nec quisquam nisi per gratiam liberatoris isto soluitur uinculo seruitutis, a quo est hominum nullus immunis. Per unum quippe hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt. Sic est ergo Deus nascentium conditor, ut omnes ex uno eant in condemnationem, quorum non fuerit renascentium liberator. Ipse quippe dictus est figulus, ex eadem massa faciens aliud uas in honorem secundum misericordiam, aliud in contumeliam secundum iudicium, cui cantat Ecclesia misericordiam et iudicium .« Et in libro de Bono perseuerantie , de eo  quod scriptum est: »Cuius uult miseretur, et quem uult indurat. Non enim est iniquitas apud Deum, absit. Sed inscrutabilia sunt iudicia eius, et inuestigabiles uie eius. Uniuerse enim uie Domini misericordia et ueritas. Inuestigabilis ergo est misericordia eius, quia cuius uult miseretur nullis precedentibus meritis, et inuestigabilis ueritas, quia quem uult obdurat, eius quidem precedentibus meritis, sed cum eo cuius uult miseretur plerumque communibus. Sicut duorum geminorum, quorum unus assumitur, unus relinquitur, dispar est exitus, merita communia: in quibus tamen sic alter magna Dei bonitate liberatur, ut alter nulla eius iniquitate damnetur.« Et in epistola ad Sixtum presbyterum : »Querimus enim meritum obdurationis  et inuenimus, merito namque peccati uniuersa massa damnata est: nec indurat Deus impertiendo malitiam, sed non impertiendo misericordiam: quibus enim non impertitur, nec digni sunt, nec merentur, ac potius ut non impertiatur hoc digni sunt, hoc merentur. Querimus autem meritum misericordie, nec inuenimus, quia nullum est, ne gratia euacuetur si non gratis donatur, sed meritis redditur.« Et in libro de Predestinatione gratie : »Occurrit enim cur pereant ex his aliqui, cum Omnipotens omnes homines saluos fieri uelit, et ad agnitionem ueritatis uenire. Deinde cur rursus induret alios misertus aliorum, aut quomodo omnes homines uult saluos fieri, cum ipse nonnullos ne saluentur induret.« Et post aliquanta : »Si  ergo, ut apparuit, de preuaricatoris semine omnes nascimur debitores, quoniam in ipso omnes, sicut ait Apostolus, peccauerunt , et ipsa iam in principio unde descendimus massa damnata est, nullus de duritia sua, nullus de pena conqueri audeat, que etiam non existentibus peccatis propriis, sola nascendi conditione debetur. Quod uero Deus aliis gratuita uocatione conuersis misericordiam largitur indebitam, non ad dispensatoris iniustitiam, sed ad donantis misericordissimam liberalitatem ueritatis ratione referendum est.« Et 365 paulo post : »Itaque ex superiore huius parte sententie qua dicit, cuius uult miseretur, puto quod nullus nisi indignus misericordia audeat disputare:  quod uero sequitur, quem uult indurat, ibi paululum humane mentis intentio uerbi nouitate confunditur. Sed non ita intelligendum est, quasi Deus in homine ipsam que non esset duritiam cordis operetur. Quid est enim aliud duritia, quam Dei obuiare mandatis? Ergo quidquid post illam preuaricationem natus homo supplicii patitur, iuste reddi meritoque fateatur. Indurare enim dicitur Deus eum quem mollire noluerit: sic etiam excecare dicendus est eum quem illuminare noluerit: sic etiam repellere eum quem uocare noluerit.«

Et hoc, quod uerbis eximii doctoris de uasorum interitus preparatione uel obduratione ostendimus manifestum est totum fieri ex retributione iustitie quoniam non a Deo in Adam conditi, sed ex Ade  per peccatum uitiato, et iuxta Scripturam maledicto semine, in iniquitatibus concepti, et in peccatis nati filii ire omnes natura sumus. Quos autem predestinauit illos et uocauit, et quos uocauit illos et iustificauit, quod ex dono totum sit gratie, quia non de Adam nati, sed ut adoptionem filiorum reciperemus, quam in Adam ex quo mortales sumus perdidimus, in Christo renati per adoptionis gratiam Dei filii facti sumus. Et hec item, de iustitia relictis et gratia electis, sententie Actuum apostolorum, quibus etiam abutuntur Predestinatiani, demonstrant dicente Paulo: Et nos mortales sumus, annuntiantes uobis ab his uanis conuerti ad Deum uiuum qui fecit celum et terram, mare et omnia que in eis sunt, qui in preteritis generationibus dimisit omnes gentes ingredi  uias suas . Et quidem non sine testimonio, uidelicet quo eum Deum esse cognoscere poterant, sicut et in Epistola ad Romanos demonstrat, permisit quidem, id est reliquit, ut alibi Scriptura dicit de Deo quia reliquit hominem in manu consilii sui, quod est ex retributione iustitie, merite massam damnatam perditioni debitam. Et item de electis in eisdem apostolorum Actibus scriptum est: »Crediderunt quotquot erant preordinati ad uitam eternam . Generaliter enim massa perditionis totius humani generis, peccante Adam ab ordine prime conditionis deiecta est in perditionem damnationis; a qua eterna damnatione, ab exordio seculi, peccato, ut diximus, primi hominis damnificata, a Deo autem ante omnia secula prescita  non predestinata, a Deo predestinati ante omnia secula ad uitam eternam eripiuntur per secula uiritim omnes, qui in electorum, id est gratia de massa perditionis lectorum, grege numerantur per Christum Dominum nostrum predestinatorum caput et lumen. Et hec electio, id est gratia de massa perditionis lectio , non illa est qua Saul et Iudas in Scripturis leguntur electi. Scriptum est enim de Saul, Electus et bonus, et non erat uir de filiis Isrel melior illo. Et de Iuda electo, sed non in electione electorum collecto. 366 Nonne ego uos duodecim elegi, et unus ex uobis diabolus est? quem ab hac electione, id est gratie lectione, Dominus alibi etiam discreuit, dicens: Non  de omnibus uobis dico, ego scio quos elegerim. Sciebat enim quisnam esset qui traderet eum. Propterea dixit: Non estis mundi omnes. »Unde beatus Augustinus in libro de Correptione et Gratia  dicit: »Electi sunt autem,« quin undecim apostoli, »ad regnandum cum Christo, non quomodo electus est Iudas ad opus cui congruebat. Ab illo quippe electus est, qui nouit bene uti etiam malis, ut et per eius opus damnabile illud, propter quod ipse uenerat, opus uenerabile compleretur. Cum itaque audimus: Nonne ego uos duodecim elegi, et unus ex uobis diabolus est ? illos debemus intelligere electos per misericordiam, illum per iudicium. Illos ergo elegit ad obtinendum regnum suum, illum ad effundendum sanguinem suum. Merito sequitur uox ad regnum  electorum: Si Deus pro nobis, quis contra nos? Qui proprio Filio non pepercit, sed pro nobis omnibus tradidit eum, quomodo non et cum illo nobis omnia donauit.« Hinc et sanctus Ambrosius in commento Epistole ad Romanos  dicit: »Quos presciuit et predestinauit. Istos quos presciuit futuros deuotos sibi, ipsos elegit ad promissa premia capessenda ut hi qui credere uidentur et non permanent in fide cepta, a Deo electi negentur, quia quos Deus elegit apud se permanent. Est enim qui ad tempus eligitur, sicut Saul et Iudas, non de prescientia, sed presenti iustitia. Conformes fieri imaginis Filii sui. Hoc dicit, quia ideo predestinantur in futurum seculum, ut similes fiant Filio Dei.«

Quibus Scripture atque doctorum uerbis Predestinatianorum  destruitur falsitas, qui pro eo quod Saul et Iudas leguntur electi a Deo, predestinatos et electos ad interitum reprobos conantur astruere. Cum sicut in sanctis Scripturis inuenimus, si Saul lacrymas suas lacrymis Samuelis pro se effusis coniungeret, non in perpetuum abiiceretur a Domino. Et si Iudas penitentiam apud Iesum pium iudicem egisset, quam apud Iudeos impios egerat, non in eternum periret. Sua ergo iniquitate Iudas periit, non Dei electione, sicut Predestinatiani susurrant, male interpretantes uerba beati Augustini, sicut et ueteres eorum patres fecerunt, manducantes uuam acerbam, unde istorum dentes usque hodie obstupescunt, et audientibus proponentes: Audite, inquiunt, quid Augustinus dicat: Illos elegit ad obtinendum regnum  suum, et istum elegit ad effundendum sanguinem suum. Non enim aliter Iudas poterat nisi et hoc ageret unde periret, quia predestinatus ad interitum erat. Et tali dicto predicant Deum mali auctorem. Iudam uero mali immunem, qui aliter non poterat nisi ut per Domini traditionem ad interitum iret, quo predestinatus erat. Et nolunt legere libros beati Augustini quos aduersus eos egerat: in quibus, sicut sepe diximus, electos predestinatos, reprobos autem in massa perditionis relictos inculcat. 367 Quos libros si legunt, aut intelligere negligunt, aut quantum ex ipsis est prauo sensu peruertunt. Quorum doctrina quam sit consputabilis et refutanda, omnis sapiens sanum intelligit. Neque enim nomen  electus, siue electio, in Scripturis inuentum semper ad ante secularem Dei predestinationem electorum, sicut nec relictus uel relictio ad reproborum damnationem pertinet. Scriptum quippe est in libro Regum, dicente Elia, Et relictus sum ego solus . Et Dominus: Reliqui mihi septem millia uirorum qui non curuauerunt genu ante Baal . De qua relictione dicit Apostolus: Reliquie per electionem salue fient . Et Ieremias in Threnis: Abstulit omnes magnificos meos Dominus de medio mei. uocauit aduersus me tempus, ut contereret electos meos . Et in Canticis canticorum: Dilectus meus, candidus et rubicundus, electus ex millibus . Qui ab Apostolo appellatur predestinatus filius Dei in uirtute secundum spiritum  sanctificationis . Sed et in hoc loco, unde ex uerbis beati Augustini suam prauam sententiam conantur astruere de Iuda electo, ostendendum est quam praue intelligant. Ait idem doctor mirabilis: »Electi sunt, inquiens, uidelicet undecim apostoli, ad regnandum cum Christo, non quomodo electus est Iudas ad opus cui congruebat.« Hoc dicit, quia talis erat ut dignus esset per quem sibi ac complicibus, et suasori eius diabolo tam damnabile, et cunctis credentibus opus uenerabile compleretur. Necesse quidem erat ut hoc opus fieret, quia aliter genus humanum peccatis uenditum non poterat a morte debita redimi, nisi illius morte qui sine peccato suo uenerat occidi, sicut scriptum est, quoniam sic oportebat Christum pati, et intrare in gloriam  suam. Et quia sic oportet fieri, et sicut item scriptum est: Necesse est ut ueniant scandala . Et Lucas dicit: Impossibile est ut non ueniant scandala. ue autem illi per quem ueniunt . Et Apostolus dicit: Oportet autem et hereses esse, ut qui probati sunt manifesti fiant in uobis . Impossibile est ergo, ut exponunt doctores, in hoc mundo erroribus erumnisque plenissimo scandala sepissime non uenire: sed ue illi qui quod impossibile est non uenire, suo uitio facit ut per se ueniat; sicut hic Iudas qui proditioni animum preparabat. De quo scriptum est, Tunc abiit, ac si diceret, spontaneus non quesitus, et exquisiuit a principibus sacerdotum: Quid uultis mihi dare et ego eum uobis tradam ? quoniam  non solum ardens auaritia, sed et eodem uitio uehementissime inflammatus, fur erat et loculos habens ea que mittebantur portabat. Et ideo sicut beatus Augustinus dicit: Electus est per iudicium ab illo qui nouit bene uti etiam malis ad opus cui congruebat: ut per eius opus damnabile, illud propter quod ipse uenerat opus uenerabile compleretur. Sicut electus est rex Saul a Domino, qui facit regnare hypocritam propter peccata populi, quique dicit: Ipsi regnauerunt et non ex me; principes exstiterunt et non cognoui ad contemptum suum in contumaciam populi uindicandam . 368 Quod et Scriptura non tacuit dicens: Dixit autem Dominus ad Samuel: Audi uocem populi. Non enim te abiecerunt, sed me,  ne regnem super eos. uerumtamen predic eis ius regis . Et paulo post: Samuel dicit ad populum: Et clamabitis in die illa a facie regis uestri quem elegistis uobis, et non exaudiet uos Dominus in die illa. Sic namque Saul et Iudas electi sunt ad opera quibus congruebant, sicut idem beatus Augustinus in libro de Gratia et libero Arbitrio  dicit: »Quando, inquiens, auditis dicentem Dominum, Ego Dominus seduxi prophetam illum : et quod ait Apostolus, Cuius uult miseretur, et quem uult indurat: et, tradidit eos in reprobum sensum , mala eorum merita precessisse nolite dubitare. Sic et electus est Saul ad illa exsequenda in populum dure ceruicis et indomabilis animi, que Dominus predici eis a Samuele precepit.  Sicut e contrario de Moyse scriptum est in libro Ecclesiastico, Elegit eum ex omni carne. Et ad quid eum Deus elegerit, paulo post sequitur, docere Iacob testamentum, et iudicia sua Isrel . Et si electus est Iudas ad tradendum Dominum, qui pro redemptione omnium occidi uenerat, sicut quantum de seruo ad Dominum comparatio duci potest, sanctus Gregorius ad decollandum Sanctolum religiosum presbyterum pro diacono, pro quo se morti obtulerat, de quodam Langobardo in libro refert Dialogorum . Ait enim: uir autem Domini deductus est in medium, atque ex omnibus uiris fortibus electus est unus, de quo dubium non esset quod uno ictu caput eius abscideret. Et paulo inferius: Hunc electus interfector calce  pulsauit ut surgeret. Et infra: Tunc electus carnifex euaginatum gladium tenens, et de quibus iste electus sit supra dicit: Omnes qui in eodem loco inuenti sunt Langobardi conuenerunt, sicut sunt nimie crudelitatis, leti ad spectaculum mortis.« Et Iudas filius perditionis de omnibus membris Antichristi filii perditionis ad tradendum Christum electus est merito sue iniquitatis, ut per eius opus damnabile, ut Augustinus dicit, opus uenerabile propter quod Christus uenerat compleretur. uidendum etiam quomodo hinc uerbis beati Ambrosii uerba concordant sancti Augustini. Ait enim Ambrosius: »Est qui ad tempus eligitur, sicut Saul et Iudas, non de prescientia, sed de presenti iustitia.« Et sanctus Augustinus in libro de Correptione et Gratia : »Qui uero perseueraturi non sunt, ac sic a fide Christiana et conuersatione lapsuri sunt, ut tales eos huius uite finis inueniat, procul dubio nec illo tempore quo bene pieque uiuunt in electorum numero computandi sunt. Non enim sunt a massa illa perditionis prescientia Dei et predestinatione discreti. Et ideo nec secundum propositum uocati, ac per hoc nec electi, sed in eis uocati de quibus dictum est, Multi uocati, non in eis de quibus dictum est pauci uero electi . Et tamen quis eos neget electos, cum credunt et baptizantur, et secundum Deum uiuunt? Plane dicuntur electi a nescientibus quid futuri sunt, non ab illo qui eos nouit 369 non habere perseuerantiam, que ad beatam uitam perducit  electos, scitque illos ita stare ut prescierit esse casuros.«

Notandum etiam quia ex hac sententia, et quibusdam aliis beati Augustini, ueteres Predestinatiani heresim condiderunt, quod ab eis qui non sunt predestinati ad uitam percepta baptismi gratia non auferat originale peccatum: et etiamsi fuerint in Christo regenerati qui predestinati non sunt, et pie iusteque uixerint, nichil eis prosit, sed tandiu reseruentur donec ruant et pereant, nec ante eos ex hac uita quam hoc eis contingat auferri. Quos confutauit Prosper  dicens: »Quia omnis homo qui credens in Patrem et Filium et Spiritum sanctum regeneratur in baptismo, tam a propriis peccatis que mala uoluntate et actione contraxit,  quam ab originali quod a parentibus traxit absoluitur. Sed si recedens a Christo, et alienus a gratia finit hanc uitam cadens in perditionem, non in id quod remissum est recidit, nec in originali peccato damnabitur, sed propter postrema crimina ea morte afficietur, que propter illa que remissa sunt debebatur. Et qui reliquerunt Deum et relicti sunt, et ex bono in malum propria uoluntate mutati sunt, licet fuerint renati, fuerint iustificati, ab eo tamen qui illos tales presciuit non sunt predestinati, quia Dei prescientiam tales eos futuros nec latuit nec fefellit. Et ideo nunquam tales elegit, nunquam predestinauit, et perituros nunquam ab eterna damnatione discreuit.« Et sanctus Gregorius euidenter demonstrat in libro quarto Moralium ,  quia homo primus ad uitam conditus, si non peccaret, nequaquam ex se gehenne filios, sed eos qui nunc per redemptionem saluandi sunt generaret. »Quemque Deus peccaturum presciuit non predestinauit, sed sicut scriptum est, in manu consilii sui reliquit , isdem autem uoluntatis proprie libertati relictus, se et omnes ex traduce sui seminis genitos perditioni obnoxios et condemnandos effecit. Deus autem ex eadem massa perditionis totius humani generis, secundum prescientiam suam, ut Petrus in capite Epistole prime dicit, quosdam elegit , id est gratia ante meritum omne preelegit et predestinauit, id est gratia preparauit, nam electi iidem sunt et predestinati ad uitam, et uitam illis predestinauit eternam. Sicut elegit nos,  inquit Apostolus, in ipso ante mundi constitutionem, ut essemus sancti et immaculati in conspectu eius in caritate, predestinans nos in adoptionem filiorum per Iesum Christum in ipsum, secundum propositum uoluntatis sue, in laudem glorie gratie sue. In qua gratificauit nos in dilecto Filio suo, in quo habemus redemptionem per sanguinem ipsius, remissionem peccatorum secundum diuitias gratie sue: que superabundauit in nos in omni sapientia et prudentia, ut ostenderet nobis mysterium uoluntatis sue secundum bonam uoluntatem suam, quam proposuit in illo, in dispositionem plenitudinis temporum, instaurare omnia in Christo que in celis sunt, et que in terris in ipso. In quo etiam et sortem consecuti sumus,  predestinati secundum propositum eius qui 370 uniuersa operatur secundum consilium uoluntatis sue, ut simus in laudem glorie eius . Et Euangelium: uenite, benedicti Patris mei, percipite regnum quod uobis paratum, id est predestinatum est ab origine mundi. Et item Apostolus, Gratia autem Dei uita eterna . Quos autem presciuit non predestinauit, iudicio iusto reliquit ad penam, et ex retributione iustitie penam illis predestinauit, id est preparauit eternam.«

Ait enim idem, catholice et apostolice sancte sedis Romane, omnium scilicet Ecclesiarum in toto orbe terrarum matris atque magistre pontifex, in homilia Euangelii 34: »Angelorum quippe et hominum naturam ad cognoscendum se Dominus condidit,  quam dum consistere ad eternitatem uoluit, eam procul dubio ad suam similitudinem creauit.« Et in homilia Euangelii XuII: »Quid autem animas hominum nisi cibum Domini dixerim, que ad hoc sunt condite, ut in eius corpore traiiciantur, id est ut in eterne Ecclesie augmentum tendant?« Et in XuII libro Moralium: »Ad uitam namque homo conditus, in libertate proprie uoluntatis sponte sua factus est debitor mortis.« Et item in libro XX Moralium: »Humanum igitur genus, recto Dei iudicio in uoluptatibus suis sibi dimissum, atque per easdem uoluptates spontaneis tribulationibus traditum, absinthio est ebrium.« Et item in libro XXu: »Primus homo ita conditus fuit, ut moriente illo deciderent tempora, nec cum temporibus ipse transiret. Sic  enim momentis decurrentibus, quia nequaquam ad uite terminum per dierum incrementa tendebat, stabat tanto robustius, quanto semper stanti arctius inherebat. At ubi uetitum contigit, mox offenso Creatore cepit ire cum tempore, statu uidelicet immortalitatis amisso, cursus eum mortalitatis absorbuit. Quia uero, ut diximus, arbitrii libertate abusus primus homo peccauit, et factus est massa perditionis totius humani generis, quidam ex eadem massa damnationis, qui per redemptionem sanguinis Christi saluati sunt, saluantur et saluabuntur, quoniam, ut princeps apostolorum dicit: Non est aliud nomen sub celo datum hominibus, in quo oporteat nos saluos fieri , ante tempora secularia presciti, et gratia electi uel predestinati ad uitam, quidam  uero presciti non predestinati, sed iudicio iusto in eadem massa relicti ad penam sunt.« Sicut idem Gregorius doctor egregius in libro XXu  Moralium dicit: »Hunc, inquiens, supernorum iudiciorum metum Paulus apostolus discipulorum cordibus insinuans ait: Qui se existimat stare uideat ne cadat . Quod autem dicit, conteret multos, illico adiunxit, innumerabiles , uel multitudinem exprimere studuit, reproborum, que humane rationis numerum transit, uel certe indicare uoluit quod omnes qui pereunt intra electorum numerum non habentur, ut eo sint innumerabiles quo extra numerum currunt. Unde et Propheta intuens tantos in hoc Ecclesie tempore specietenus  credere, quantos nimirum certum est electorum numerum summamque transire, ait: Multiplicati sunt super numerum ; 371 ac si diceret: Multis Ecclesiam intrantibus, etiam hi ad fidem regni specietenus ueniunt, qui a numero celesti excluduntur, quia electorum summam sua uidelicet multiplicatione transeunt. Unde per Isaiam quoque eidem Ecclesie dicitur: Ad dexteram enim et ad leuam dilataberis, et semen tuum gentes hereditabit . Intrante quippe multitudine gentium ad dexteram extenditur, dum quosdam iustificandos suscipit: ad leuam quoque dilatatur, dum ad se quosdam etiam in iniquitate permanentes admittit, preter hanc multitudinem que extra electorum numerum iacet.« Et paulo superius  : »Notandum uero est, quia dum aliis cadentibus, ad standum alii solidari perhibentur, electorum numerus certus ostenditur. Unde etiam Philadelphie Ecclesie per angelum dicitur: Tene quod habes, ne alius accipiat coronam tuam. Hac ergo sententia, qua narratur, aliorum erigi, aliorum autem uita bona confringi, spes nutritur humilium, elatio premitur superborum, dum et illi bona possunt amittere de quibus superbiunt, et isti ea percipere que quia non habeant contemnuntur.« Et item aliquando superius : »In hoc ergo utroque genere hominum sepe contingit, ut et qui uidentur in humano iudicio stare, iam in conspectu eterni iudicis iaceant, et qui nunc coram hominibus iaceant, in conspectu eterni iudicis stent. Quis enim  hominum estimare potuisset Iudam uiuendi sortem post ministerium apostolatus amittere, et latronem eterna premia in articulo mortis inuenire? Occultus autem iudex, presidens et utrorumque corda discernens, alterum pie statuit, alterum iuste confregit, illum districte exterius repulit, hunc intrinsecus misericorditer traxit.« Et item in libro uigesimo nono , Iudicia tua abyssus multa . »Nemo ergo perscrutari appetat cur cum alius repellitur, alius eligatur, uel cur cum alius eligitur alius repellatur, quia superficies abyssi constringitur, et attestante Paulo, Incrustabilia sunt iudicia eius, et inuestigabiles uie eius.«  Item idem in libro uigesimo nono  dicit: »Dominus, inquiens, ait: Celum mihi sedes est; et,  Anima iusti sedes sapientie. Celum utique anima iusti, celum fuit Abraham. Cum enim de Abraham natus est Caiphas, quid aliud nisi gelu de celo processit? Quod tamen gelu idcirco Dominus genuisse se dicit, quia Iudeos quos naturaliter ipse bonos condidit, iusto iudicio per eorum malitiam frigidos a se exire permisit. Dominus enim conditor est nature, non culpe. Genuit ergo creando naturaliter, quos iniquos permisit tolerando uiuere patienter.« et item in eodem libro : »Hinc Paulus ait: Eo quod caritatem ueritatis non receperunt ut salui fierent, ideo mittet illis Deus operationem erroris ut credant mendacio, ut iudicentur omnes qui non credunt ueritati, sed consenserunt iniquitati. Nequaquam  ergo super eos uesper consurgeret, si celi filii esse uoluissent.« Et item in libro uigesimo quinto : »Hoc quod electis aliis alii conteruntur, de merito patientis est, non de iniquitate punientis. Non enim iniquus Deus, 372 qui infert iram: unde apte subiungitur: Nouit enim opera eorum, et idcirco inducet noctem, et conterentur .«

Et quia prescientia Dei sine predestinatione esse potest, sicut in illis omnibus que non ex ipso erant causam operationis habitura, non tamen eum possunt latere qui nouit omnia etiam antequam fiant. Et reprobi presciti, non autem predestinati, a Deo ad penam sunt, quia non ipso auctore, sed exigente iniquitate, uel paterna uel propria, pereunt iusto a  Deo relicti iudicio: sicut presciti simul et predestinati ipso auctore saluantur gratie dono, quoniam misericordia eius preuenit nos, ut bene uelimus, adiutor in opportunitatibus in tribulatione, cui dicimus, Adiutor meus, tibi psallam, et, Adiuua nos, Deus salutaris noster. Adiuuat nos ut bene possimus, et misericordia eius subsequetur nos omnibus diebus uite nostre, ut in bono perseueremus, et ipse coronat nos in misericordia et miserationibus, qui satiat in bonis desiderium nostrum. Satiabimur enim cum manifestabitur gloria eius. Hic doctor magnificus in libro Moralium trigesimo quarto  demonstrat dicens: »Fortasse quempiam moueat cur misericors Deus fieri ita permittat, ut Leuiathan iste, seu nunc per suggestiones callidas, siue tunc  per damnatum illum quem replet hominem, uel solis sibi radios, id est doctos quosque sapientesque subiiciat, uel aurum, hoc est uiros sanctitatis claritate fulgentes, quasi lutum sibi uitiis coinquinando substernat. Sed citius respondemus, quod qui prauis eius persuasionibus quasi lutum sterni potuerit, aurum ante Dei oculos nunquam fuit. Qui enim seduci quandoque non reuersuri possunt, quasi habitam sanctitatem ante oculos hominum uidentur amittere, sed eam ante Dei oculos nunquam habuerunt. Sepe namque homo multis occulte peccatis inuoluitur, et in una aliqua uirtute magnus uidetur, que ipsa quoque uirtus inaniscens deficit, quia dum innotescit hominibus, procul dubio laudatur, eiusque laus inhianter appetitur. Unde fit ut et ipsa uirtus  ante Dei oculos uirtus non sit, dum abscondit quo displicet, prodit quo placet.« Et post pauca: »Eat ergo Leuiathan iste, et solis sibi radios subdat, atque aurum luti more subiiciat. Scit omnipotens Deus ad electorum suorum solatium bene uti malo reproborum, quando hi qui ad illum peruenturi sunt, et suis ad eum meritis proficiunt, et sepe in eo quod superbe sapiunt alienis lapsibus corriguntur.« Et quia reprobis pena, electis autem a Deo eterna uita est preparata, paulo post sequitur: »Per semetipsam namque ueritas dicit: Ibunt hi in supplicium eternum, iusti autem in uitam eternam .« Et item post pauca  subiungit: »At, inquiunt, sine fine puniri non debet culpa  cum fine. Iustus nimirum est omnipotens Deus, et quod non eterno peccato commissum est, eterno non debet puniri tormento. Quibus citius respondemus, quod recte dicerent, si iustus iudex districtusque ueniens, non corda hominum, sed facta 373 pensaret. Iniqui enim ideo cum fine deliquerunt, quia cum fine uixerunt. uoluissent quippe sine fine uiuere, ut sine fine potuissent in iniquitatibus permanere. Nam magis appetunt peccare quam uiuere, et ideo hic semper uiuere cupiunt, ut nunquam desinant peccare cum uiuunt. Ad districti ergo iustitiam iudicis pertinet, ut nunquam careant supplicio, quorum mens in hac uita nunquam uoluit carere peccato, et nullus detur iniquo terminus ultionis, qui quandiu ualuit habere noluit terminum criminis.«

 Quoniam quidem adinuentionum de predestinatione resufflatores, praui sensus scalpentes auribus, lingua pruriente nos dicunt Dei mutabilem uoluntatem, nouumque eius predicare consilium, si damnet quos ante secula ad mortem et damnationem nequaquam predestinauit, accipiant, legant, et audiant atque intelligant, nos catholicorum Patrum sequi doctrinam, et dicere sicut prediximus, et adhuc iterare non piget, quia multos Deus gratia predestinauit ad gloriam, neminem autem predestinauit, sed deseruit iuste ad damnationem et penam. Quos autem ante secula presciuit, non predestinauit, in impietate et iniquitate perseueraturos, predestinauit ut ex iustitie retributione damnentur, et iudicium  eque predestinauit quo iustissime puniantur, sicut apertissime ostendit sanctus Augustinus in principio Euangelii Ioannis: »Factam, inquit, in tempore Creaturam, sed in eterna Creatoris sapientia quando et qualis crearetur semper fuisse dispositum; et hoc est quod ait: Quod factum est in ipso uita erat, id est quod factum in tempore, siue uiuum siue uita carens apparuit, omne hoc in spiritali factoris ratione quasi semper uixerat et uiuit: non quia ceternum est Creatori quod creauit, sed quia ceterna est illi ratio uoluntatis sue, in qua ab eterno habuit et habet quid et quando crearet, qualiter creatum gubernet ut maneat, ad quem finem singula que creauit perducat.« Et sanctus Gregorius in libro Moralium XXu  dicit: »Cunctis liquet quod in illa extrema  requisitione examen publicum facturus est omnipotens Deus, ut alios ad tormenta deserat, alios ad participationem regni celestis admittat. Sed et hoc nunc secreto iudicio quotidie agitur, quod tunc in publico demonstrabitur. Nam iuste et misericorditer singulorum corda uel examinans uel disponens, alios in exteriora respuit, alios ad ea que sunt intrinsecus trahit, hos accendit interna appetere, illos pro uoluptatibus suis deserit exteriora cogitare.« Item sanctus Augustinus in libro de Predestinatione gratie , ad locum dicit: Quos autem predestinauit illos et uocauit, et quos uocauit illos et iustificauit . »Ipse enim dedit ut simus, ipse ut boni esse possimus. Presciuit nos eius diuinitas, sapientia  condidit, iustitia damnauit, gratia liberauit. Mundus enim, quamuis pro tempore ex quo factus est ceperit, in illa diuine prescientie luce faciendus nullum potuit habere principium: et quanticunque uel ex Adam usque in hodiernum homines nati sunt, uel post 374 etatem nostram generationis sunt propagine nascituri, apud Deum et iam nati sunt, et decurso totius uite tempore transierunt, in illo nichilominus diuini obtutus lumine permanentes. Deus enim, qui nec loco clauditur, nec tempore preuenitur, omnium rerum tam preteritarum memoria, quam imminentium scientia plenus est: nec reminiscens uoluitur in preteritum, nec sperans tenditur in futurum. Et quecunque omnino sunt, que temporum motibus agitantur, ab eo principio  in quo erat uerbum, et uerbum erat apud Deum et Deus erat uerbum, usque in finem omnium seculorum. De quo fine cum diceret beatus Moyses, Domine, inquit, qui regnas in seculum et seculum. Et adhuc nec sperantur futura, nec preterita transierunt, sed in presentia diuinitatis presenti semper luce cernuntur. Ab illo ergo qui eternus et prescius, qui et iustus et pius est, qui et exerit debitam seueritatem, et exhibet indebitam pietatem, et habet in creandis atque eligendis hominibus, sicut in luto figulus, potestatem, facta sunt alia quidem uasa in honorem, alia uero in contumeliam. Antequam faceret nos presciuit nos, et in ipsa nos prescientia cum nondum fecisset elegit. Sed a quo hoc fieri potuit, nisi ab eo qui uocat ea que non sunt tanquam  ea que sunt? Apostolus enim dicit: Qui elegit nos ante mundi constitutionem . Intra mundum facti sumus, et ante mundum electi sumus. Atque ita uno eodemque, nec transeunte nec futuro, sed continuo tempore, uel si quo alio modo dici potest, si tamen potest, apud Deum est et prescire, et facere, et eligere. Et prescientia sua incommutabiliter permanente, elegerat faciendos quos facturus fuerat eligendos.« Et Prosper in libro Epigrammatum , De intemporali opere Dei: Ordo temporum in eterna Dei sapientia sine tempore est, nec aliqua sunt apud illum noua, qui fecit que futura sunt.


Artifice in summo sine tempore temporis ordo est,
   Inque Deo rerum non uariat series.
Aeterno auctori simul adsunt omnia semper,
    Cum quo in factorum est ordine quidquid erit.



EPILOGI CAPUT Iu. Qualiter catholica Ecclesia de gratia et libero arbitrio teneat.

Sanctus Innocentius in epistola ad Aurelium et Carthaginense Concilium, itemque sanctus Celestinus ad uenerium et ceteros Gallicanos episcopos : »Liberum arbitrium olim ille, id est primus homo perpessus, dum suis inconsultius utitur bonis, cadens in preuaricationis profunda demersus est, et nichil quemadmodum exinde surgere posset inuenit, suaque in eternum libertate deceptus, huius ruine latuisset oppressus, nisi eum postea Christi  375 pro sua gratia releuasset aduentus; qui per noue regenerationis purificationem omne preteritum uitium sui baptismatis lauacro purgauit, et eius firmans statum, quo rectius stabiliusque procederet, tamen suam gratiam in posterum non negauit. Nam quamuis hominem redemisset a preteritis ille peccatis, tamen sciens iterum posse peccare, ad reparationem sibi, quemadmodum posset illum et post ista corrigere, multa seruauit, quotidiana prestans illi remedia, quibus nisi freti confisique nitamur, nullatenus humanos uincere poterimus errores. Necesse est enim ut quo auxiliante uincimus, eo iterum non adiuuante uincamur. Omnium igitur bonorum affectuum atque operum, et omnium studiorum, omniumque uirtutum, quibus ab initio fidei  ad Deum tenditur, Deum profiteamur auctorem, et non dubitemus ab ipsius gratia omnia hominis merita preueniri, per quem fit ut aliquid boni et uelle incipiamus et facere. Quo utique auxilio et munere Dei non aufertur liberum arbitrium sed liberatur, ut de tenebroso lucidum, de prauo rectum, de languido sanum, de imprudente sit prouidum.« Et sanctus Augustinus in absolutione questionis tertie contra Pelagianos et Celestianos Hypomnesticon libro : »Igitur liberum arbitrium hominibus esse certa fide credimus, et indubitanter predicamus: et cur liberum dicatur arbitrium est paululum disserendum. Arbitrium scilicet ab arbitrando rationali consideratione, uel discernendo quid eligat quidue recuset, puto quod nomen accepit: uel ideo  liberum dictum, quod in sua sit positum potestate, habens agendi quod uelit possibilitatem, quod est uitalis et rationalis anime motus. Sed huiusmodi, ut ante iam dixi, fuit in homine protoplasto, cum ante peccatum maneret illesus. Non enim per aliud contraxit offensam, nisi per id quod potuit ne delinqueret resistere suadenti. Per uelle ergo malum recte perdidit posse bonum, qui per posse bonum potuit uincere uelle malum. Quem iuste Deus iam delicto captiuum uoluntati deprauate dimisit, ut hec eidem esset pena in non faciendo quod uelit, que semper si Deo fuisset obediens sufficere potuisset ad omne bonum quod uoluisset. Malum itaque uelle non ex nature sue conditione bona habuit, tanquam ex congenito malo, ut Manicheus credit,  sed ex accidenti desiderio prauo concepit.« Contra quem facit Scripture sententie expositio, quam isdem doctor in II libro de Nuptiis et Concupiscentia explanauit : Quoniam nequam est natio illorum et naturalis militia ipsorum, et quoniam non poterit mutari cogitatio illorum in perpetuum. Semen enim erat maledictum ab initio . »Nempe, inquiens, de quibuscunque dicat ista, de hominibus dicit. Quomodo est ergo cuiuslibet hominis malitia naturalis, et semen maledictum ab initio, nisi ad illud respiciatur, quod per unum hominem peccatum intrauit in mundum, et per peccatum mors, et ita in omnes homines pertransiuit in quo omnes peccauerunt?  Cuius autem hominis  mala 376 cogitatio non potest in perpetuum mutari, nisi quia per seipsam non potest, sed si gratia diuina subueniat, qua non subueniente, quid sunt homines, nisi quod ait apostolus Petrus, uelut muta animalia, procreata naturaliter in captiuitatem et interitum? . Unde uno loco Paulus apostolus utrumque commemorans, et iram Dei cum qua nascimur, et gratiam qua liberamur: Et nos omnes, inquit, aliquando conuersati sumus in desideriis carnis nostre, facientes uoluntatem carnis et affectionum, et eramus natura filii ire sicut et ceteri. Deus autem, qui diues est in misericordia propter multam dilectionem qua dilexit nos, et cum essemus mortui peccatis conuiuificauit nos Christo, cuius gratia sumus saluati . Quid est ergo malitia  naturalis hominis, et semen maledictum ab initio, et procreati naturaliter in captiuitatem et interitum, et natura filii ire? Nunquid in Adam natura ista sic condita est? absit. Sed quia in illo uitiata, sic per omnes iam naturaliter cucurrit et currit, ut ab hac perditione non liberet nisi gratia Dei per Iesum Christum Dominum nostrum.« Et item in libro Hypomnesticon : »Est igitur liberum arbitrium, quod quisque esse negauerit catholicus non est, et quisque sic esse dixerit, quod sine Deo bonum opus, id est quod ad eius sanctum propositum pertinet, nec incipere nec perficere possit, catholicus est.« Et item: Audi, heretice, stulte et inimice fidei ueritatis: »Opera liberi arbitrii bona, que ut fiant preparantur per gratie preuentum,  nullis liberi arbitrii meritis, sed ipsa faciente, gubernante, proficiente, ut abundent in libero arbitrio non damnamus, quia ex his uel huiusmodi homines Dei iustificati sunt, iustificantur, iustificabuntur in Christo. Damnamus uero auctoritate diuina opera liberi arbitrii, que gratie preponuntur, et ex his tanquam meritis in Christo iustificari extolluntur.« Et item in libro de Gratia et libero Arbitrio : »Semper est autem in nobis uoluntas libera, sed non semper est bona. Aut enim a iustitia libera est quando seruit peccato, et tunc est mala; aut a peccato libera est quando seruit iustitie, et tunc est bona. Gratia uero Dei semper est bona, et per hanc fit ut sit homo uoluntatis bone, qui prius fuit uoluntatis male: per hanc etiam fit ut ipsa bona uoluntas  que iam esse cepit augeatur, et tam magna fiat, ut possit implere diuina mandata que uoluerit, cum ualde perfecteque uoluerit. Ad hoc enim ualet quod scriptum est, si uolueris conseruabis mandata: ut homo qui uoluerit et non potuerit, nondum se plene uelle cognoscat, et oret ut habeat tantam uoluntatem quanta sufficit ad implenda mandata. Sic quippe adiuuatur ut faciat quod iubetur. Tunc enim utile est uelle cum possumus, et tunc utile est posse cum uolumus.« Et sanctus Gregorius in libro Moralium uigesimo quarto: »Liberauit enim animam suam ne pergeret in interitum. Quia preueniente diuina gratia in operatione bona nostrum liberum arbitrium sequitur, nosmetipsi nos liberare dicimur,  quia liberanti nos Domino consentimus. Unde Paulus cum diceret, Abundantius illis omnibus laboraui, 377 ne labores suos sibi tribuisse uideretur, adiunxit: Non autem ego, sed gratia Dei mecum . Quia enim preuenientem Dei gratiam ipse etiam libero arbitrio fuerat subsecutus, apte subiunxit mecum: ut et diuino muneri non esset ingratus, et tamen a merito liberi arbitrii non remaneret extraneus.« Et item in libro trigesimo tertio : »Quis ante dedit mihi, ut reddam ei? Ac si aperte diceretur: Ad parcendum reprobis nulla ratione compellor, quia eis debitor ex sua actione non teneor. Idcirco enim nequaquam celestis patrie premia eterna percipiunt, quia ea nunc dum promereri poterant ex libero arbitrio contempserunt.  Quod uidelicet liberum arbitrium in bono operatur electis, cum eorum mens a terrenis desideriis gratia aspirante suspenditur. Bonum quippe quod agimus, et Dei est, et nostrum. Dei per preuenientem gratiam, nostrum per obsequentem liberam uoluntatem. Si enim Dei non est, unde ei in eternum gratias agimus? rursum si nostrum non est, unde nobis retribui premia speramus? Quia ergo non immerito gratias agimus, scimus quod eius munere preuenimur: et rursum, quia non immerito retributionem querimus, scimus quod subsequente libero arbitrio bona elegimus que ageremus.« Et uenerandus Alcuinus in opusculo questionum libri Geneseos, ad Sigulfum presbyterum, interrogatus cur homo factus est liberi arbitrii, respondit: »Quia  noluit Creator hominem cuiuslibet creare seruum, quem ad imaginem suam fecit, quatenus ex uoluntario bono laudabilis appareret, uel appetitu malo damnabilis. Et interrogatus cur tentari Deus hominem permisit, quem consentire presciebat, respondit: Quia magne laudis non esset, si ideo homo non peccasset, quia male facere non potuisset. Nam et hodie sine intermissione per uniuersum genus humanum ex insidiis diaboli homines tentantur, ut ex eo tentati uirtus probetur, et palma non consentientis gloriosior appareat. Et de questione, quomodo intelligendum sit, Sub te erit appetitus eius, et tu dominaberis illius, respondit: Quia tu liberi es arbitrii, non habet peccatum super te dominium, sed tu super illud, et in tua potestate est, siue cum Dei  gratia compescere, siue appetitu tuo concupiscere illud. Et interrogatus que est uera libertas, respondit: Maxima hec libertas est, seruire iustitie, et peccato liberum esse.« Et Prosper contra Gallos : »Liberum arbitrium nichil esse, uel non esse, perperam dicitur: sed ante illuminationem fidei in tenebris, id est in umbra mortis agere, non recte negatur: quoniam priusquam a dominatione diaboli per Dei gratiam liberetur, in illo profundo iacet, in quod se sua libertate demersit. Arbitrium enim hominis gratia Dei non abolet, sed adolet, et ab errore in uiam reuocat ac reducit, ut quod sua libertate erat prauum, spiritu Dei agente sit rectum.« Et item in libro de Ingratis contra Pelagianos:

 Sicut enim palmes nullos ualet edere fructus
378 Non in uite manens, que de radice ministra
Succum agat in frondes, et musto compleat uuas:
Sic infecundi uirtutum et fruge carentes,
Perpetui cibus ignis erunt: qui, uite relicta,
Audent effusa de libertate comarum
Fidere, ne Christi sint ubertate feraces.
Et mage se credunt propriis excellere posse,
Quam si uirtutum placitarum sit Deus auctor.
Et paulo post:

Quod non est nisi peccatum, quo discrucietur
Libertas, ad quam solam male gesta recurrunt.
Et tamen in sanctos animum cum intendimus actus,
Cum desideriis carnis mens casta repugnat,
Cum tentatori non cedimus, et per acerbas
uexati penas, illeso corde manemus,
Libertate agimus, sed libertate redempta,
Cui Deus est rector.
Et item in eodem :

Et nos ista inquit sentimus de bonitate
 Ac uirtute Dei, quo ni foueatque regatque
Quos uocat, et tutos peccato prestet ab omni,
Non sua seruabit quemquam prudentia, nec se
Perficiet solis nature uiribus ullus.
Sed quia iam in nobis et uelle et nolle creatum est,
Arbitriique sui quo uult intendere motus
Libertas accita potest, patuitque per aurem
Iudicio cordis, quo mundum proposuisset
Consilio saluare Deus, mens excita longum
Excutiat somnum, seque illi subdat et aptet,
Qui cupidam et fidam promissa in gaudia ducat.
Et in libro de Prouidentia diuina:

   . . . . . Dedit optimus auctor
Hoc homini speciale decus. Cumque omnia uerbo
Conderet, hunc manibus, substantia duplex
Iungitur, inque unam ceunt contraria uitam.
Namque anima ex nullis ut cetera gignitur, expers
Interitus, nisi quod Domino cruciabilis uni est,
Et rea ferre potest penam sub nomine mortis,
Terrenamque illapsa domum, dat uiuere secum
Consortem, et pariter diuinum haurire uaporem.
 Nec quia dissimilis rerum natura duarum est,
Dispar conditio est, manet exitus unus utrumque,
Seu potior iuri subdatur posterioris,
379 Seu se maioris uirtuti infirmior equet.
Est etenim ambarum uinci, est et uincere posse,
Proficere et minui, regnare et perdere regnum.
Non quia plus cuiquam, minus aut in origine cause
Nascendi attulerint, aut ulla externa creatos
uis premat, ignarosque agat in discrimina morum:
Sed quia liber homo et sapiens discernere rectis
Praua potest, in se intus habens discrimina rerum,
Iusque uoluntatis quo temperat arbitrium mens.



EPILOGI CAPUT u. Quod Deus omnes homines uult saluos fieri, licet non omnes saluentur: quod autem quidam saluantur, saluantis sit donum, et quod quidam pereunt, sit pereuntium meritum.

Sanctus Celestinus ad uenerium et ceteros Gallicanos  episcopos : »Obsecrationum sacerdotalium sacramenta respiciamus, que ab apostolis tradita, in toto mundo atque in omni catholica Ecclesia uniformiter celebrantur, ut legem credendi lex statuat supplicandi. Cum enim sanctarum plebium presules mandata sibi legatione funguntur, apud diuinam clementiam humani generis agunt causam, et tota secum Ecclesia congemiscente, postulant et precantur ut infidelibus donetur fides, ut idololatre ab impietatis sue liberentur erroribus, ut Iudeis sublato cordis uelamine lux ueritatis appareat, ut heretici catholice fidei perceptioni resipiscant, ut schismatici spiritum rediuiue caritatis accipiant, ut lapsis penitentie remedia conferantur,  ut denique catechumenis ad regenerationis sacramenta perductis celestis misericordie aula reseretur.« Tanta enim est erga omnes homines bonitas Dei, ut nostra uelit esse merita que sunt ipsius dona, et pro his que largitus est eterna premia sit donaturus. Et Ioannes Chrysostomus in Euangelio Matthei homilia 25: »Idcirco enim, inquit, altari assistens sacerdos pro uniuerso orbe terrarum, pro absentibus atque presentibus, pro his qui ante nos fuerunt, pro his qui postea sunt futuri, sacrificio illo proposito, Deo nos gratias iubet referre. Hoc quippe et a terra nos liberat, et transponit in celum, atque ex hominibus angelos facit.« Sanctus Dionysius Areopagites in libro de ecclesiastico Principatu, cap. 2: »Hierarchas quidem unusquisque ad Dei  similitationem omnes homines uolens saluare, et ad agnitionem ueritatis uenire, predicat omnibus uera Euangelia: Quanti, inquit, acceperunt eum, dedit eis potestatem filios Dei fieri, credentibus in nomine eius . Si quis ergo discedit a uero lumine, aut de intellectualibus, spontaneo arbitrio, malitie cupiditate, concludens naturaliter inspersas sibi ad illuminari uirtutes, 380 per seipsum se destruet.« Et sanctus Cyprianus in libro de Oratione Dominica dicit: »Nam cum discipuli ab eo non iam terreni appellantur, sed sal terre, et Apostolus primum hominem uocet de terre limo, secundum uero de celo, et nos qui esse debemus Patri Deo similes, qui solem suum oriri facit super bonos et malos, et pluit super iustos et iniustos, sic Christo monente oramus  et petimus, ut precem pro omnium salute faciamus, ut quomodo in celo, id est in nobis, per fidem nostram uoluntas Dei facta est ut essemus e celo, ita et in terra, hoc est ut illis credentibus fiat uoluntas Dei, ut qui adhuc sunt prima natiuitate terreni, incipiant esse celestes ex aqua et Spiritu nati.« Et sanctus Hilarius in secundo libro de Fide : »Humani enim generis causa Dei Filius natus ex uirgine est, et Spiritu sancto ipso sibi in hac operatione famulante, et sua Dei uidelicet inumbrante uirtute, corporis sibi initia conseuit, et exordia carnis instituit, ut homo factus ex uirgine naturam in se acciperet, perque huius admistionis societatem sanctificatum in eo uniuersi generis humani corpus existeret: ut quemadmodum  omnes in se per id quod corporeum esse uoluit conderentur, ita rursum in omnes ipse per id quod eius est inuisibile referretur.« Et item: »Munus autem quod in Christo est omnibus patet unum; et quod ubique non deest in tantum datur in quantum quis uolet sumere, in tantum residet in quantum quis uolet promereri.« Sanctus quoque Ambrosius in psalmo CXuIII exponens uersum: Bonitatem fecisti cum seruo tuo, Domine, ita dicit: »Quam bonus Isrel Deus rectis corde! . Ergo bonus omnibus, quia omnes recto uult esse corde: qui autem corde declinauerit, ipse a se gratiam diuine bonitatis auertit: semper Deus bonus est.« Et S. Ioannes Chrysostomus in libro de Reparatione  lapsi: »Si propterea nos fecisset Deus ut puniret, recte desperares et dubitares de salute tua: si uero propter bonitatem suam tantummodo nos fecit, ut eternis eius bonis et muneribus fruamur, atque que agit ab initio seculi usque ad presens tempus propterea agit, et propterea monet, ut nos misericordia sua saluet, que ultra nobis desperandi, que ambigendi causa supererit?« Et sanctus Hieronymus in Commento Epistole ad Ephesios: Nolite contristare Spiritum sanctum Dei : »Meror Spiritus sancti sic intelligendus est, quomodo ira Dei, et somnus, et cetere in humanam similitudinem passiones. Non quo contristetur Spiritus, et ullam perturbationem Diuinitas sentiat: sed quo ex uerbis nostris Dei discamus affectus, quod mereat quotiescunque  peccamus, et defleat peccatores. Nam et Saluator in corpore constitutus fleuit Hierusalem, et omne hominum genus in propheta deplorat dicens: Heu mihi anima! quia periit reuerens a terra, et qui corrigat inter homines non est: omnes in sanguine iudicantur.« Et sanctus Augustinus in libro de Littera et Spiritu : »uult autem Deus omnes homines saluos fieri, et in agnitionem ueritatis uenire: non sic 381 tamen, ut eis adimat liberum arbitrium, quo uel bene uel male utentes iustissime iudicentur. Quod cum fit, infideles quidem contra uoluntatem Dei faciunt, cum eius Euangelio non credunt: nec ideo tamen eam uincunt, uerum seipsos fraudant magno et summo bono, malisque penalibus implicant, experturi in suppliciis potestatem eius, cuius  in donis misericordiam contempserunt. Ita uoluntas Dei semper inuicta est: uinceretur autem, si non inueniret quid de contemptoribus faceret, aut ullo modo possent euadere quod de talibus ille constituit.« Et in libro de catechizandis Rudibus: »uere, frater, illa magna et uera beatitudo est, que in futuro seculo sanctis promittitur. Omnia uero uisibilia transeunt, et omnis huius seculi pompa, et delicie, et curiositas interibunt, et secum ad interitum trahunt amatores suos. A quo interitu, hoc est penis sempiternis, Deus misericors uolens omnes homines liberare, si sibi ipsi non sint inimici, et non resistant misericordie Creatoris sui, misit unigenitum Filium suum, hoc est uerbum suum equale sibi, per quod condidit omnia: et manens quidem in diuinitate sua,  et non recedens a Patre, nec in aliquo mutatus, assumendo tamen hominem, et in carne mortali hominibus apparendo, uenit ad homines, ut quemadmodum per unum hominem qui primus factus est, id est Adam, mors intrauit in genus humanum, quia consensit mulieri sue seducte a diabolo ut preceptum Dei transgrederentur: sic per unum hominem, qui etiam Deus est, Dei Filius, Iesum Christum, deletis omnibus peccatis preteritis, credentes in eum omnes in eternam uitam ingrederentur.« Et Prosper contra uincentianos : »Sincerissime credendum atque profitendum est, Deum uelle ut omnes homines salui fiant. Siquidem Apostolus, cuius ista sententia est, sollicitissime precipit, quod  in omnibus Ecclesiis piissime custoditur, ut Deo pro omnibus hominibus supplicetur. Ex quibus quod multi pereunt, pereuntium est meritum, quod multi saluantur, saluantis est donum. Ut enim reus damnetur, inculpabilis est Dei iustitia: ut autem reus iustificetur, ineffabilis Dei gratia est.« Et item in libro de diuina Prouidentia:

uerum ne longo sermone moremur in istis,
Que sparsim uarieque suis sunt edita seclis,
Neue quod in parte est, in toto quis neget esse,
Dum solidam Domini diuisa negotia curam
uelant, et nulla accipitur que rara uidetur.
Dicite quem populum qua mundi in parte remotum,
Quosue homines, cuius generis, uel conditionis,
Neglexit saluare Deus? uir, femina, seruus,
Liber, Iudeus, Grecus, Scytha, barbarus, omnes
In Christo sumus unum.
382 Hoc etenim lex, hoc ueneranda uolumina uatum,
 Hoc patriarcharum spes non incerta tenebat:
Ultima cum mundi finem prope curreret etas,
uenturum ad terrena Deum, qui, morte perempta,
Solueret inferni leges, longamque ruinam
Humani generis meliore attolleret ortu.
Et in libro contra Eutychem :

Utque illos ueterum complexa est gratia solos,
Qui Christum uidere fide, sic tempore nostro
Non renouat quemquam Christus, nisi corde receptus.
En, homo, quanta tibi est gratis collata potestas,
Filius esse Dei si uis potes.
Et in libro contra Nestorium:

Iamne Dei compertus amor, diffusaque in omnes
Cura patet, notum et cunctis adstare salutem?
Et tamen, heu! rursum querulis, homo garrula, uerbis
Bella moues, iaculisque tuis tua uiscera figis:
Cur non sum bonus? hoc non uis. Cur sum malus? hoc uis.
Cur uolo que mala sunt, et cur que sunt bona nolo?
 Liber es, et cum recta queas discernere prauis,
Deteriora legis.
Et in libro contra Mathematicos:

Hoc operis sectare boni, hoc fuge cautus iniqui.
uita beata isto paritur, mors editur illo.
Coram adsunt aqua seruatrix, populator et ignis.
Ad quoduis extende manum, patet equa facultas.
Et paulo post:

Non superi pariunt ignes, nec ab ethere manat,
Sed nostris oritur de cordibus, ipsaque bellum
Libertas mouet, et quatimur ciuilibus armis.
Otia cum mollis complexa ignaua uoluntas
Difficili negat ire uia.
Et in libro contra Epicureos:

Quos si multa inter morum delicta priorum
Plectisset propere rigor implacabilis ire,
Intercepta forent melioris tempora uite,
Nec standi uires licuisset sumere lapsis.
 Mortem, inquit Dominus peccantis nolo, nec ullum
De pereunte lucrum est: redeat magis, inque relictum
Mutatus referatur iter, uitaque fruatur.
Et quia uirtutum similes uult esse suarum,
Quos genuit, uindictam inquit mihi cedite, reddam
Iudicio que digna meo: detur locus ire.
Sic dum multorum differtur pena malorum,
Nonnulli plerumque probos reuocantur in actus,
383 Ac fit quisque sibi iudex, ultorque seuerus,
Quod fuerat prius interimens, aliusque resurgens.
At qui persistunt errori incumbere longo,
Quamuis in multis uitiis impune senescant,
In seuum finem uenient, ubi non erit ulla
Spes uenie.
Et post aliquanta:

Nam ut nemo inuitus somnoque quietus in alto
Fit saluus, nec ui petitur qui sponte recessit:
Sic pulsata patent redeuntibus atria uite,
Et recipit celi seruatos curia ciues.

 Et sanctus Leo in tomo ad Flauianum : »Opus fuit secreti dispensatione consilii, ut incommutabilis Deus, cuius uoluntas non potest sua benignitate priuari, primam erga nos pietatis sue dispositionem sacramento occultiore compleret et homo, diabolice iniquitatis uersutia actus in culpam, contra Dei propositum non periret. Ingreditur ergo hec mundi infima Filius Dei.« Item et sanctus Leo papa in epistola ad Leonem Augustum: »Ut autem repararet omnium uitam, recepit omnium causam, et uim ueteris chirographi, quod solus inter omnes non debuit, pro omnibus soluendo uacauit.« Et S. Gregorius in libro uIII Moralium : »Cur quasi contrarium tibi hominem despicis, qui certus scio quia perire uel ipsum quem despicere crederis non  uis?« Et item in libro XXXI : »Iusti uiri securitas recte leoni comparatur, quia contra se cum quoslibet insurgere conspicit, ad mentis sue confidentiam redit, et scit quia cunctos aduersantes superat, quia illum solum diligit, quem inuitus nullo modo amittat. Quisquis enim exteriora que et nolenti subtrahuntur appetit, sua se sponte extraneo timori substernit.« Et Ioannes Chrysostomus in Euangelio Matthei homilia uigesima quinta: »Predicabitur hoc, inquit, Euangelium in uniuerso mundo, in testimonium omnibus gentibus, et tunc ueniet consummatio. Quibus gentibus? non obedientibus scilicet, neque Euangelio consentientibus. Ne enim aliquis diceret: Cuius rei gratia omnibus predicatur, si omnes credituri non sunt? Ut, inquit, clareat, me  ea que debui facere cuncta fecisse, et post hec nemo culpare me possit.« Hinc et Prosper in libro Epigrammatum: »Potest, inquit, homo inuitus amittere temporalia bona, nunquam uero nisi uolens perdit eterna.

Omne bonum mundo concretum et tempore partum,
   Quacunque amitti conditione potest.
Ut quamuis damnis uigilanter cura resistat,
   Sepe tamen propriis despolietur homo.
At bona que uere bona sunt, nec fine tenentur,
   Semper habet quisquis semper habere cupit.
384 Nec uim ferre potest Christo subnixa uoluntas,
   In quo persistens omnia uincit amor.«

Et uenerabilis Beda presbyter in tractatu Actuum apostolorum: »Ipse Petrus sic intellexit omnes homines equaliter ad Christi Euangelium prouocari,  nullumque secundum naturam esse pollutum. Sic etiam Dominus per prophetam, et in Euangelio omnibus clamat dicens: Quis est homo qui uult uitam, diligit dies uidere bonos? Diuertat a malo et faciat bonum; inquirat pacem et persequatur eam  et: Accedite ad eum et illuminamini; qui dicit: uenite, filii, audite me . Et: uenite ad me, omnes qui laboratis et onerati estis, et ego reficiam uos . Certum namque est, quoniam qui omnes et in ueteri et in Nouo Testamento ad salutem uocat, omnes saluos fieri uolet. Non enim mendax est aut dolosus, de quo Scriptura dicit: Deus uerax ; et: Non est inuentus dolus in ore eius , ut eos ad salutem inuitet, quos saluos fieri nolit. Quapropter de uocatis omnibus,  quicunque secundum suam iussionem ad eum accedit, illuminatur profecto atque reficitur: qui uero inuitatus ad hanc cenam Dominicam, id est eterne salutis refectionem, in qua ille uitulus saginatus ad omnium hominum, sine ulla exceptione, tantum ut in eum fideliter et firmiter credant, plenissimam salutis refectionem sufficiens, et singularis ac uerus iisdem agnus, qui tollit peccata mundi, cunctis epulari uolentibus est occisus, aut sua uoluntate non uenit, uelut senior filius de agro rediens patris conuiuium, ut cum iuniore et prodigo fratre reuerso epularetur, etiam rogatus a patre, ut et illi, qui inuitati ad hoc idemque prandium nolebant uenire, ingredi personam contemnentium exprimens recusauit, aut ueniens, antequam pleno refectionis gaudio satietur,  ab hac sua uoluntate recedit, a qua si uiriliter agendo, et Dominum sustinendo, ante perfectionem refectionis et gaudii non recederet, nequaquam ultra recedere uellet, imo nec posset: sicut non Dei, sed sua quisque uoluntate non uenit, et sua non Dei uoluntate recedit, ita non Dei uoluntate, sed suo contemptu quilibet, et sua infidelitate, uel originali uel actuali perseueranti iniquitate perit: quia nolo mortem morientis, sed ut reuertatur et uiuat, ueritas ueraciter ipsa dicit. Alioquin iniustus Deus qui infert iram, puniens eos qui idcirco saluari non poterant, quoniam eos saluos fieri noluit cuius nemo potest resistere uoluntati. Sed absit: quoniam cunctis salutem propositam et paratam humilis humiliter suscepit, quam illi Deus Pater sua gratia reuelauit, superbus  eterne uite indignum se iudicans superbe repulit, quam ei diuina iustitia peccati merito et iudicii districtione abscondit, cui gratia non ostendit, sicut in Scripturis multoties inuenitur. Unde sub struthionis nomine de hypocrita scriptum est: Priuauit, eum Deus sapientia, nec dedit illi intelligentiam .« Hinc sanctus Gregorius in libro trigesimo secundo Moralium  dicit: »Quamuis 385 aliud sit priuare, aliud non dare, hoc tamen repetiit, subdendo non dedit, quod premisit priuauit. Ac si diceret: quod dixit priuauit, non iniuste sapientiam abstulit, sed iuste non dedit. Unde et Pharaonis cor Dominus obdurasse describitur, non quod ipse duritiam contulit, sed quo exigentibus eius meritis nulla illud desuper infusi timoris sensibilitate  molliuit.« Et sanctus Augustinus in libro de Gratia et libero Arbitrio  ad ualentinum et cum eo monachos: »Fixum enim debet esse et immobile in corde uestro, quia non est iniquitas apud Deum: ac per hoc quando legitis in litteris ueritatis, a Deo seduci homines, aut obtundi, uel obdurari corda eorum, nolite dubitare precessisse mala merita eorum, ut iuste ista paterentur, ne incurratis in illud prouerbium Salominis: Insipientia uiri uiolat uias eius, Deum autem causatur in corde suo.« Et in eodem post aliquanta : »Quando ergo auditis dicentem Dominum, Ego Dominus seduxi prophetam illum , et quod ait Apostolus, cuius uult miseretur, et quem uult indurat  , in eo quem seduci permittit uel obdurari, mala eius merita, in eo uero cuius miseretur, gratiam Dei non reddentis mala pro malis, sed bona pro malis, fideliter et indubitanter agnoscite. Nec ideo auferatis a Pharaone liberum arbitrium, quia multis locis dicit Deus, Ego induraui Pharaonem, uel induraui, aut indurabo cor Pharaonis. Non enim propterea ipse Pharao non indurauit cor suum, nam et hoc de illo legitur, quando ablata est ab Aegyptiis cynomia, dicente Scriptura: Et aggrauauit Pharao cor suum, et in isto tempore, et noluit dimittere populum . Ac per hoc et Deus indurauit per iustum iudicium, et ipse Pharao per liberum arbitrium.« Et in psalmo trigesimo quinto: »Dedit illos Deus in concupiscentias cordis illorum,  facere que non conueniunt . Si Deus hoc facit ut faciant que non conueniunt; quid ipsi fecerunt? Ergo fuit concupiscentia, quam uincere noluerunt, non cui traderentur iudicio Dei, sed qua digni haberentur qui traderentur.« Et in psalmo quinto: »Cum punit Deus peccatores, non malum suum eis infert, sed malis eorum eos dimittit.«

Sic quoniam, ut idem colendus Augustinus in libro de Bono perseuerantie dicit, nichil fit nisi quod aut Deus facit, aut fieri ipse permittit, et Cassiodorus in psalmo centesimo tertio: »Nihil enim a quoquam fieri potest, nisi quod ipse, quin Deus, secreto iudicio aut ad probationem, aut ad uindictam faciendum esse permiserit. Sic et alii quidem auctores dicunt hoc modo locutionis, a Deo merito excecari  qui gratia non illuminantur, tradi qui iusto iudicio deseruntur, allidi qui non statuuntur;« et plura alia, que sancti Gregorius, Ambrosius et Hieronymus in libris illorum, et beatus Augustinus in prefato libro de Gratia et libero Arbitrio, et in libro de Predestinatione gratie, et in libris de Predestinatione sanctorum ac Bono perseuerantie, et in epistola ad Sixtum Ecclesie Romane presbyterum, post autem ipsius sancte sedis episcopum, sicut 386 supra ostendimus, cum de uasis ire perfectis ad interitum loqueremur, que non Dei predestinatione, sed paterna uel propria preuaricatione, uasa ire et aptata sunt ad interitum. Unde isdem beatus Augustinus in libro de Predestinatione sanctorum  dicit: »Cur, inquiens, non omnes doceat, aperuit  Apostolus quantum aperiendum iudicauit, Quia uolens ostendere iram, et demonstrare potentiam suam, attulit in multa patientia uasa ire que perfecta sunt ad perditionem, et ut notas faceret diuitias glorie sue in uasa misericordie, que preparauit in gloriam . Hinc est quod uerbum crucis pereuntibus stultitia est, his autem qui salui fiunt uirtus Dei est.« Et post aliquanta : »Cur autem non omnibus detur, fidelem mouere non debet, qui credit ex uno omnes isse in condemnationem sine dubio iustissimam, ita ut nulla esset Dei iusta reprehensio, etiamsi nullus inde liberaretur, unde constat magnam esse gratiam quod plurimi liberantur.« Et in epistola ad prefatum Sixtum presbyterum :  »In uasis que perfecta sunt ad perditionem que damnate debita est masse, agnoscant uasa ex eadem massa in honorem facta, quid eis misericordia diuina largita sit.« Et post paululum, denique ad utrumque concludit: »Ergo cuius uult miseretur, et quem uult obdurat. Hoc facit apud quem non est iniquitas. Miseretur itaque gratuito dono, obdurat autem iustissimo merito.« Et item: »Querimus enim meritum obdurationis, et inuenimus: merito namque peccati uniuersa massa damnata est. Non obdurat Deus impertiendo malitiam, sed non impertiendo misericordiam. Quibus enim non impertitur, nec digni sunt nec merentur, ac potius ut non impertiatur hoc digni sunt, hoc merentur. Querimus autem meritum misericordie, nec inuenimus, quia  nullum est, ne gratia euacuetur, si non gratis donatur, sed meritis redditur.«

Et quia strident Predestinatiani: Deus quecunque uoluit fecit. Si omnes uellet fieri saluos, omnes utique saluarentur. Et illi sunt omnes de quibus dicit Apostolus, Omnes homines uult Deus saluos fieri , scilicet qui saluantur: qui autem non saluantur, non est uoluntatis Dei penitus ut saluentur. Sanctus Hieronymus in Commento Epistole ad Philemonem eos redarguens dicit: »Si enim, inquiens, Deus uoluntarie et non ex necessitate bonus est, debuit hominem faciens ad suam imaginem et similitudinem facere, hoc est ut uoluntarie bonus sit, sicut ipse uoluntarie et non ex necessitate bonus est. Quod si talis fuisset effectus, qui bonum  non uoluntate sed necessitate perficeret, non esset Deo similis, qui ideo bonus est quia uult, non quia cogitur. Nihil quippe bonum dici potest nisi quod ultroneum est: quod autem necessitate bonum est, non est bonum. Igitur proprio arbitrio nos relinquens, magis ad suam imaginem et similitudinem fecit. Similem autem Deo esse absolute bonum est.« Hoc idem demonstrat sanctus Gregorius  ad Ianuarium episcopum de Iudeis, qui ut crederent uiolentiam sustinebant. 387 »Hac, inquiens, circa eos temperantia magis utendum est, ut trahatur habere uelle non reniti, non ut adducantur inuiti: quia scriptum est, uoluntarie sacrificabo tibi  et, ex uoluntate mea confitebor illi .« Et sanctus  Augustinus ad ualentinum et fratres qui cum eo sunt: »Primo enim, inquit, Dominus iehsu, sicut scriptum est in Euangelio Ioannis apostoli, Non uenit ut iudicaret mundum sed ut saluaretur mundus per ipsum . Postea uero, sicut scribit Paulus apostolus, iudicabit Deus mundum, quando uenturus est , sicut tota Ecclesia in Symbolo confitetur, iudicare uiuos et mortuos. Si ergo non est Dei gratia, quomodo saluat mundum? et si non est liberum arbitrium, quomodo iudicat mundum?«

Igitur, sicuti sancti doctores ex Scripturis ostendunt, iuste puniuntur qui saluari Dei gratia poterant, si libero arbitrio eamdem gratiam sequerentur;  quoniam, sicut mirabilis Paulus dicit ad Hebreos scribens, Gratia Dei pro omnibus gustauit mortem , quin Dominus noster iehsu, qui, ut scriptum est, Non ex operibus iustitie que fecimus nos, sed secundum suam misericordiam , que et gratia est, uenit gratis querere et saluare quod perierat. Fidelis enim est sermo, quoniam Christus iehsu uenit in hunc mundum peccatores saluos facere. Omnes enim peccauerunt, et egent gloria Dei. Et illi etiam, qui secundum Paulum apostolum, inuisibilia Dei  per ea que facta sunt intelligere poterant sempiternam uirtutem eius atque diuinitatem, sunt inexcusabiles, ut in hac sententia exponit Ambrosius. Et hinc in Euangelio Luce Beda presbyter dicit: »Quid autem et a uobis,  inquit, ipsis non iudicatis quod iustum est? ostendens eos, utpote rationalem creaturam, etsi litteras nesciant, naturali tamen ingenio posse dignoscere, uel eum, qui opera in se que nemo alius fecisset, supra hominem intelligendum, et ideo Deum esse credendum, uel post tot seculi huius iniustitias iustum Creatoris iudicium esse uenturum. Nemo igitur ex eo quod supra dictum est, seruum nescientem domini uoluntatem uapulare paucis, interpretandum de remedio nesciendi presumat, qui, ut alia taceam, ex eo ipso quod homo est, nec mala que caueat, nec bona potest ignorare que appetat.« Et Augustinus in libro de Natura et Gratia : »Huiusmodi enim exemplis ostenditur quales homines quidam tempore aliquo fuerint, non quod aliud esse  non potuerint. Unde et iure inueniuntur esse culpabiles. Nam si idcirco tales fuerunt, quia aliud esse non potuerunt, culpa carent.«

Quapropter inexcusabiles quique erunt, quia saluari refugiunt libero arbitrio, iustitie scilicet libero, peccati seruo: pro quo libero arbitrio in secundo aduentu terribilis et excelsus ueniens iudicabit Dominus mundum, id est, eos qui habitauerunt in mundo, qui in primo aduentu placatus et humilis saluare uenit gratia mundum. Nam quia propositam omnibus salutem, uidelicet salutare Dei nostri 388 paratum ante faciem omnium populorum, quidam libero arbitrio respuerunt, unde merito damnabuntur, quidam uero libero arbitrio receperunt, unde et gratia saluabuntur, demonstrat Scriptura  dicens: uita erat lux hominum, et lux in tenebris lucet, et tenebre eam non comprehenderunt ; et, Hoc est autem iudicium, quia lux uenit in mundum, et dilexerunt homines tenebras magis quam lucem ; et, In propria uenit, et sui eum non receperunt . De recipientibus siquidem dicitur: Ecce sto ad ostium et pulso; si quis mihi aperuerit, intrabo ad illum, et cenabo cum eo, et ille mecum . Et, Quotquot receperunt eum, dedit eis potestatem filios Dei fieri, his qui credunt in nomine eius . Et, Fuistis aliquando tenebre, nunc autem lux in Domino . Et iterum Paulus de contemptoribus dicit, quia dilectionem ueritatis non receperunt  ut salui fierent, immittet illis Deus operationem erroris ut credant mendacio, ut iudicentur omnes qui non crediderunt ueritati, sed consenserunt iniquitati . Et de recipientibus ueritatem scribens dicit, Gratias agimus Deo sine intermissione, quod cum audissetis a nobis uerbum auditus Dei, suscepistis, non ut uerbum hominum, sed sicut est uere uerbum Dei, quod et operatur in uobis qui credidistis . Et Cassiodorus in psalmo septuagesimo septimo: »Misit in eos iram indignationis sue, indignationem, et iram, et tribulationem, immissionem per angelos malos. Ordo uindicte uerissima descriptione narratur. Prius enim Dominus peccatis nostris irascitur quando nulla compunctione conuertimur, ac deinde malitiam hominis  in sua indignitate, et ira, et tribulatione derelinquit, ut propriis peruersitatibus affligantur qui diuinis iussionibus obedire contemnunt.« Et Augustinus in libro de Gratia et libero Arbitrio : »Qui ergo nouerunt diuina mandata, aufertur eis excusatio, quam solent habere homines de ignorantia. Sed nec ipsi sine pena erunt qui legem Dei nesciunt. Qui enim sine lege peccauerunt, sine lege peribunt: qui autem in lege peccauerunt, per legem iudicabuntur . Quod mihi non uidetur Apostolus ita dixisse, tanquam peius aliquid significauerit esse passuros qui legem nesciunt in peccatis suis, quam illos qui sciunt. Peius enim uidetur esse perire, quam iudicari. Sed cum hoc de gentibus et de Iudeis loqueretur, quia illi sine lege sunt, isti autem legem acceperunt, quis audeat dicere Iudeos  qui in lege peccant non esse perituros cum in Christo non crediderunt? quandoquidem de illis dictum est, per legem iudicabuntur? Sine fide enim Christi nemo liberari potest, ac per hoc ita iudicabuntur ut pereant. Nam si peior est conditio nescientium quam scientium legem Dei, quomodo uerum erit quod in Euangelio Dominus ait: Seruus qui nescit uoluntatem domini sui et facit digna plagis, uapulabit pauca; seruus autem qui scit uoluntatem domini sui et non facit digna, plagis uapulabit multa . Ecce ubi ostendit grauius peccare hominem scientem, quam nescientem. Nec tamen ideo confugiendum est ad ignorantie tenebras, ut in eis quisque requirat excusationem. Aliud est  enim nescisse, aliud scire noluisse. uoluntas quippe 389 arguitur in eo de quo dicitur: Noluit intelligere ut bene ageret . Sed et illa ignorantia, que non est eorum qui scire nolunt, sed eorum qui tanquam simpliciter nesciunt, neminem sic excusat ut sempiterno igne non ardeat, si propterea non credidit quia non audiuit omnino quid crederet: sed fortasse ut mitius ardeat. Non enim sine causa dictum est: Effunde iram tuam in gentes que te non nouerunt . Et illud quod ait Apostolus: Cum uenerit in flamma ignis dare uindictam in eos qui ignorant Deum . uerumtamen ut habeamus et ipsam scientiam, ne dicat unusquisque: Nesciui, non audiui, non intellexi,  uoluntas conuenitur humana, ubi dicitur: Nolite esse sicut equus et mulus, quibus non est intellectus : quamuis peior appareat de quo dictum est: uerbis non emendabitur seruus durus. Si enim et intellexerit, non obaudiet.« Et plura huiusmodi inueniuntur in litteris diuinitus inspiratis. Sicut enim secundum Scripturam, omnia quecunque uoluit Dominus fecit , ita sicut uoluit omnia bona fecit: quia non ex accidente, et essentialiter bonus et Omnipotens, qui seipsum negare non potest, aliter nec uelle potuit nec posse uoluit, ut beatus Augustinus in sermone de Symbolo ad neophytos dicit: »Si enim, inquiens, que in principio Deus fecit, ex nichilo utique fecit, etiam ex his que fecit quidquid uoluerit facere potens est, quia  omnipotens est, nec ideo credant iniqui Deum non esse omnipotentem, quia multa contra eius faciunt uoluntatem, siue homo uel iuste damnetur, siue misericorditer liberetur, uoluntas Omnipotentis impletur. Quod ergo non uult Omnipotens, hoc solum non potest. Utitur ergo malis, non secundum eorum prauam, sed secundum suam rectam uoluntatem.« Et post pauca: »Ne quis me temere dixisse arbitretur aliquid Omnipotentem non posse, hoc et beatus Apostolus dixit: Si non credidimus, ille fidelis permanet, negare seipsum non potest . Sed quia non uult non potest, quia et uelle non potest. Non enim potest iustitia uelle facere quod iniustum est, aut sapientia uelle quod stultum est, aut ueritas uelle quod falsum est. Unde admonemur Deum omnipotentem,  non hoc solum quod ait Apostolus, negare seipsum non potest, sed multa non posse. Ecce et ego dico, et eius ueritate dicere audeo quod negare non audeo, Deus omnipotens non potest mori, non potest mutari, non potest falli, non potest miser fieri, non potest uinci. Hec atque huiusmodi absit ut possit Omnipotens: ac per hoc non solum ostendit ueritas omnipotentem esse, quod ista non possit: sed etiam cogit ueritas omnipotentem non esse qui hec possit. uolens enim est Deus quod est. Aeternus ergo et incommutabilis, et uerax et beatus, et insuperabilis uolens est. Si ergo potest esse quod non uult, omnipotens non est. Est autem omnipotens: ergo quidquid uult potest. Et ideo quod non uult esse non potest, qui propterea dicitur omnipotens,  quoniam quidquid uult potest. De quo et psalmus dicit: In celo et in terra omnia quecunque uoluit fecit .« 390 Et in libro de Natura et Gratia : »Absit a nobis ut Deum posse peccare dicamus. Non enim, ut stulti putant, ideo non erit omnipotens, quia nec mori potest, et negare seipsum non potest.«

uideant catholici quam male tradunt heretici: »Omnia quecunque uoluit Dominus fecit,« dicentes: Qui non saluantur non est uoluntatis Dei penitus ut saluentur: cum ratum sit, ut qui ad salutem non sequuntur uoluntatem Domini inuitantem, quoniam iustus Dominus iustitias dilexit, equitatem uidit uultus eius , sentiant ex retributione  iustitie uoluntatem Domini in supplicio uindicantem. Et uidit Deus, inquit Scriptura, cuncta que fecit, et erant ualde bona. Et: Fecit Deus hominem ad imaginem et similitudinem suam . Ad imaginem quippe et similitudinem Dei esse procul dubio bonum est. Et iterum scriptum est: Deus ab initio constituit hominem, et reliquit illum in manu consilii sui . Is autem quo consilio usus potiusque abusus fuerit, quemue consiliarium obaudierit, in sua paret propagine, conclamante propheta: Omnes errauimus, in iniquitatibus concepti, et in peccatis geniti, ita ut mundus nullus sit, nec cuius uita est unius diei super terram, ante cum in cuius conspectu nemo iustificatur uiuens, apud quem per se nullus est innocens, quia non est homo in  terra qui faciat bonum et non peccet, et ex uno omnes isse in condemnationem idem diuinus protestatur Apostolus, quia periit Adam primus de terra terrenus, et in ipso omnes periuimus, secundus Adam de celo celestis, non amittens quod erat, sed assumens quod non erat, in unitate persone sue, non in unitate substantie, propter quod item dictum est: Nemo ascendit in celum, nisi qui descendit de celo, Filius hominis, qui est in celo , uenit querere et saluare quod perierat. Omnes periuimus, omnes uenit querere et saluare. Quod autem quidam saluantur, de saluantis est dono: quod quidam pereunt, de pereuntium merito, non de Saluatoris est uoto, qui uenit querere et saluare quod perierat. De qua generali perditione  si nullus liberaretur, irreprehensibile esset Dei iudicium: quia uero multi liberantur, ineffabilis est gratie eius donum, qui omnes saluos fieri uolens, omnibus dixit: Si audieritis me, bona terre, scilicet terre uiuentium, comedetis . In qua, id est in regno Dei, beatus qui manducabit panem uite eterne, et biberit potum salutis perpetue, et non sitiet iterum aliud, nisi quod satiatus incessanter et eternaliter biberit. Si autem me non audieritis, et ad iracundiam me prouocaueritis, gladius deuorabit uos. Hoc gladio abscidentur a societate iustorum quicunque audierint pro sterilitate operum bonorum et retributione peccatorum: Discedite a me, maledicti, in ignem eternum, qui paratus est diabolo et angelis eius . Quo gladio separatis  malis de medio iustorum, perducentur iusti ad societatem et gaudium angelorum, ubi misericordias Domini in eternum cantabunt: cuius gratia in illum credere, eum sequi, et que iusserat perseueranter operari meruerunt: quem credendo sequi, et in quo 391 permanere fide recta et bonis operibus impii contempserunt; qui secundum doctrinam apostolorum Petri et Pauli atque Ioannis: In hoc apparuit Filius Dei, ut dissoluat opera diaboli, cuius suggestioni consentiens primus homo perierat. Unde ipsius hominis naturam, non culpam, idem Filius Dei, ut diximus, pro hominum redemptione est dignatus assumere, qui omnes homines uult saluos fieri, et neminem uult perire.



EPILOGI CAPUT uI.


Quod Christus pro omnibus hominibus passus sit, licet non omnes passionis eius mysterio ad salutem redimantur eternam: et quia non omnes passionis eius mysterio redimuntur, non ad sacramenti uirtutem, sed ad infidelium respicit partem: cum sanguis Domini nostri Iesu Christi pretium sit totius mundi, a quo pretio extranei sunt, qui aut delectati captiuitate redimi noluerunt, aut post redemptionem ad eamdem sunt seruitutem perseueranti infidelitate uel iniquitate reuersi.

Magnus Leo catholice et apostolice Ecclesie, sancte uidelicet sedis Romane pontifex, in epistola ad Iuuenalem  Hierosolymitanum episcopum dicit: »ueram igitur Christi generationem crux uera confirmat; quoniam ipse in nostra carne nascitur, qui in nostra carne crucifigitur: que nullo  interueniente peccato, nisi fuisset nostri generis, non potuisset esse mortalis. Ut autem repararet omnium uitam, recepit omnium causam, et uim ueteris chirographi, quod solus inter omnes non debuit, pro omnibus soluendo uacuauit: ut sicut per unius reatum omnes facti fuerant peccatores, ita per unius innocentiam omnes fierent innocentes, inde in homines manante iustitia, ubi est humana suscepta natura.« Et item in epistola ad Leonem Augustum : »Effusio enim iusti pro iniustis sanguinis Christi, tam fuit diues ad pretium, ut si uniuersitas captiuorum in redemptorem suum crederet, nullum diaboli uincula retinerent. Quoniam, sicut ait Apostolus: Ubi autem abundauit peccatum, superabundauit et gratia . Et cum sub  peccati preiudicio nati potestatem acceperint ad iustitiam renascendi, ualidius factum est donum libertatis, quam debitum seruitutis.« Et sanctus Augustinus in libro de Correptione et Gratia . »Quis magis dilexit infirmos, quam ille qui pro omnibus est factus infirmus, et pro omnibus mortuus est, ut et qui uiuunt iam non sibi uiuant, sed ei qui pro ipsis mortuus est, et resurrexit? Omnes itaque mortui sunt in peccatis, nemine prorsus excepto, siue originalibus, siue etiam uoluntate additis, uel ignorando, uel sciendo, nec faciendo quod iustum est: et 392 pro omnibus mortuis uiuus mortuus est unus, id est nullum habens omnino peccatum, ut qui per remissionem peccatorum uiuunt, iam non sibi uiuant, sed ei qui  pro omnibus mortuus est propter peccata nostra, et resurrexit propter iustificationem nostram.«

Et quoniam Predestinatiani nouiter reexorti nimium profitentur errorem, si passus credatur et dicatur Christus pro omnibus, deuocantes in medium ad suam confirmandam sententiam, impios ante passionem Dominicam, etiam et ab ipsius mundi exordio, pro suis sceleribus inferni penis eternaliter condemnatos, et post triumphum crucis uiuifice, Antichristum ac ceteros perditionis filios, pro quibus non debeat credi passus, quedam de superioribus repetentes, breuius demonstrare censuimus. Quia una fides eademque spes salutis fuerit ante passionem Domini, et post passionem illius sit omnibus  sanctis, in effusione sanguinis ipsius Dei et hominum mediatoris. Deinde quid cunctis generaliter iustis et impiis, quos nobis Predestinatiani obiiciunt, in sua impietate defunctis contulit passio Redemptoris. Dicimus autem iustos non uiribus suis iustificatos, sed gratia eius qui iustus pro iniustis est mortuus: et dicimus impios non natura conditionis malos, neque ab illo factos impios, qui multos iustificat impios, et ut Paulus ad Romanos scribit, pro impiis est mortuus: sed de Adam bono, utpote a bono Deo facto, et libertate arbitrii perdito genitos, atque in originali aut sua impietate sine fide redemptionis eiusdem mortuos, qui pro omnibus debitoribus mortis solus inter mortuos liber a debito mortis est mortuus. Post uero, quia specialiter credentibus ad salutem mors profuit  Saluatoris, non credentibus autem in iudicium et condemnationem sit contempta ipsius gratia passionis. Tum qualiter quaue discretione orthodoxi ex Scripturis intellexerunt et docuere doctores, quoniam passus est Christus pro omnibus, licet non omnes ad eternam salutem passionis eius mysterio redimantur. Nunc per singula replicando pergamus. Quia una fides eademque spes salutis fuerit ante passionem Domini, et post passionem illius sit omnibus sanctis, in effusione sanguinis ipsius Dei et hominis mediatoris, apostolus Petrus in Actibus apostolorum dicit: Per gratiam Domini Iesu credimus saluari, quemadmodum et illi . Hinc Beda: »Si ergo et illi, id est Patres, portare iugum legis ueteris non ualentes, per gratiam Domini saluos se fieri crediderunt,  manifestum est quod hec gratia est, que antiquos iustos uiuere fecit, quia iustus ex fide uiuit. Et ideo sacramenta esse potuerunt pro temporum uarietate diuersa, ad unitatem tamen eiusdem fidei concordissime recurrentia.« Et Augustinus in psalmo trigesimo sexto: »Nunquid soli nos, et non etiam illi qui fuerunt ante nos, omnes qui ab initio seculi fuerunt iusti, caput Christum habent? Illum enim uenturum esse crediderunt, quem uenisse iam credimus, et in eius fide et ipsi nati sunt, in cuius et nos, ut 393 esset ipse totius caput ciuitatis Ierusalem, omnibus connumeratis fidelibus ab initio usque ad finem, adiunctis etiam legionibus et exercitibus angelorum, ut fiat illa una ciuitas sub uno rege, et una quedam prouincia sub uno imperatore, felix in perpetua  pace ac salute, laudans Deum sine fine, beata sine fine.« Et sanctus Ambrosius in libro de Spiritu sancto , exponens sententiam libri Iudicum dicit: »Solum sacrificium Deo Dominice passionis pro religione populi deferendum. Etenim uitulus, inquit, ille in typo Christi, in quo septem spiritalium plenitudo uirtutum, sicut Isaias dixit, habitat. Hunc uitulum et Abraham uidit, quando diem Domini uidit, et gauisus est. Hic est qui in hedi typo, nunc in oue, nunc in uitulo offerebatur. Hedi, quod sacrificium pro delictis sit; ouis, quod uoluntaria hostia: uitulus, quod immaculata sit uictima.« Et item sanctus Augustinus in libro de Natura et Gratia : »Ea quippe fides iustos  sanauit antiquos, que etiam sanat et nos, id est mediatoris Dei et hominum hominis Christi Iesu: fides sanguinis eius, fides crucis eius, fides mortis et resurrectionis eius. Habentes ergo eumdem spiritum fidei et nos credimus, propter quod et loquimur .« Et sanctus Gregorius in homilia Ezechielis 15 dicit: »Et quidem ab Abel sanguine passio iam cepit Ecclesie, et una est Ecclesia electorum precedentium atque sequentium.« Et S. Hieronymus in commento Epistole Pauli ad Galatas: »Heres iste paruulus, qui nichil differt a seruo, cum sit Dominus omnium, sub tutoribus et actoribus est usque ad prefinitum tempus a Patre, totum humanum genus usque ad aduentum Christi, et ut amplius dicam, usque ad consummationem mundi significat. Quomodo  enim omnes in protoplasto Adam necdum nati moriuntur, ita omnes, etiam hi qui ante aduentum Christi nati sunt, in secundo Adam uiuificantur. Atque ita fit, ut nos legi seruierimus in patribus, et illi gratia saluentur in filiis.« In hac una Ecclesia, que constat ab initio seculi usque ad finem. De qua sanctus Gregorius in homilia decima septima Ezechielis dicit: »Et qui preibant, et qui sequebantur, clamabant Osanna . Osanna Latina lingua, salua nos dicitur. Ab ipso enim salutem et priores quesierunt, et presentes querunt, et benedictum qui uenit in nomine Domini confitentur, quoniam una spes, una fides est precedentium atque sequentium populorum. Nam sicut illi exspectata passione ac resurrectione eius sanati sunt, ita nos  preterita passione illius, ac permanenti in secula resurrectione saluamur.«

Huius Ecclesie unitas, que non minus per penitentiam peracte insipientie, quam per sapientie discende industriam Domino conciliatur, ut uenerabilis Beda presbyter, ex precedentium Patrum dictis, in Commento Euangelii Luce ostendit, ex duabus partibus congregatur, eorum uidelicet qui peccare nesciunt, et eorum qui peccare desistunt. Penitentia enim delictum abolet, sapientia cauet. In 394 quibus de toto pars debet ostensa lectori sufficere illo Scripture usu, quatenus uni uel paucis et in tempore dictum, generalitati ac cunctis etatum successionibus dictum intelligatur: ut est illud quod Moyses tantum in rubo audiuit, et Dominus in Euangelio  recapitulat dicens, De resurrectione autem mortuorum non legistis quod dictum est a Deo dicente uobis ; et, Quod uobis dico omnibus dico ; et, Usque hodie legitur Moyses ; et, Hec dicit Dominus in prophetis . Et quod in illo tempore dixerat, hodieque et usque in seculum dicit iehsu discipulis suis. Et sicut in illo tempore, cum turbe plurime conuenirent, et de ciuitatibus properarent ad Iesum, dixit per similitudinem seminantis, laborem et uarios prouentus seminis: ita et in hoc lugendo nostro tempore, per raros seminatores, ac interualla temporum, et amplum agrum, aliud cadit iuxta uiam, et aliud inter spinas, aliud autem super petram, et parum in  terram bonam. Quia quod non sine merore dicitur, multi sunt qui ad Iesum ueniunt, illum uerbotenus confitentes, factis autem negantes, et corde redeunt in Aegyptum, quin potius cum Cedar habitantibus conuersantur: pauci uero, pereuntibus plurimis, in diluuio iniquitatum multarum intra arcam uere fidei conseruantur. Sicut Abel iustus, qui sapientia sub lege nature a peccatis abstinuit, regni celestis introitum per eum sibi prestolans aperiri, quem dum in agno offerret, fidei oculis mente conspiciebat. Adam et Eua peccatum per penitentiam deleuerunt, sicut S. Augustinus ad Marcellinum in libro II de Baptismo paruulorum  demonstrat, dicens: »Sicut ergo illi primi homines postea iuste uiuendo: unde merito creduntur per Domini sanguinem ab  extremo supplicio liberati, non tamen in illa uita meruerunt ad paradisum reuocari.« Et Cassiodorus in psalmo centesimo secundo : »Misericordia autem Domini a seculo et usque in seculum. Unde, inquit, mihi uidetur hic conuenienter aduerti et Adam, sicut multi Patrum dixerunt, ad Domini gratiam fuisse reuocatum, quando ipse primus in seculo fuit. Sicuti etiam Abel, Ne, Abraham, et ceteri Patres, qui tamen in seculo sed a seculo non fuerunt. Cain uero infidelitate et iniquitate sua ab hac Ecclesia, in qua omnibus est salus proposita, extorris et alienus, nec per sapientiam peccare abstinuit, nec per penitentiam peccatum delere etiam admonitus procurauit. Sub lege Zacarias et Elizabeth, de quibus scriptum est: Erant iusti ambo ante  Deum incedentes in omnibus mandatis et iustificationibus Domini sine querela: et Simeon iustus, qui et ipse exspectabat redemptionem Isrel , id est salutare Dei paratum ante faciem omnium populorum. Anna quoque non discedebat de templo, ieiuniis et orationibus seruiens Domino nocte ac die, per sapientiam a peccatis abstinuerunt. Dauid per penitentiam peccata deleuit, exspectans super niuem dealbari per aspersionem Christi sanguinis, que hyssopo, id est humilitate incarnationis eius signatur. Saul impenitens nec lacrymis Samuelis 395 abluitur: qui pro magno merito sue exauditionis cum Moyse quasi singulariter a Domino in exemplum ostenditur. Sed post multa que a Deo perceperat, sicut per uentriloquam audierat, quam  in angustia sua Dominum negligens expetiit, indignam uitam digna morte finiuit. Sub gratia Iacobus, qui appellatus est iustus, primus Hierosolymorum episcopus, quanto preconio attollatur qui sapientia peccare nesciuit, diuine littere protestantur. Et ut magni Petri silentio lacrymas honoremus, quas exemplo utinam predicemus, in cruce latro penituit, confessus est et a fonte pietatis audiuit, Hodie mecum eris in paradiso : alter uero eodem flagello correptus, eumdemque fontem pietatis conspiciens, et potare contemnens, personam referens contemptorum, nec flagello corrigitur, nec exemplo conuertitur. Hec sancta Ecclesia semper agnos habuit, quibus se miscuerunt et hedi, et  facient usque ad illud tempus, quando sedebit Filius hominis in sede maiestatis sue, et congregabuntur ante eum omnes gentes, et segregabuntur mali a bonis, sicut segregat pastor oues ab hedis, et statuet oues quidem a dextris, hedos autem a sinistris, et reddet unicuique secundum opera sua.«

Hec quoque sancta Ecclesia habuit semper in fide salutis una, pro temporum uarietate sacramenta disparia. uidelicet quia a mundi exordio usque ad tempora date circumcisionis, uel hostiarum oblationibus, uel certe sola fidei uirtute, suas suorumque animas creatori commendantes, a primi reatus uinculis absoluere curabant. Quod et de aliis egerunt gentibus, uigente in Hebreorum populo circumcisione, uidelicet fidei signo. Sine fide enim impossibile  est placere Deo, et sicut alias scriptum est, Iustus ex fide uiuit. Post datam autem circumcisionem, idem salutifere curationis auxilium, eadem circumcisio in lege contra originalis peccati uulnus agebat, quod nunc baptismus agere reuelate gratie tempore consueuit: excepto quod regni celestis ianuam necdum intrare poterant, donec adueniens benedictionem daret qui legem dedit, ut uideri posset Deus deorum in Sion. Tantum in sinu Abrahe post mortem beata requie consolati, superne pacis ingressum spe felices exspectabant. Sed et sicut sanctus Paulus dicit, Patres nostri omnes baptizati sunt in nube et in mari . In forma scilicet Christi baptismatis, quod inter ipsa mundi primordia, quando spiritus Domini ferebatur super  aquas, ut iam uirtutem sanctificationis aquarum natura conciperet, sed et in ipsa diluuii effusione constat esse signatum. In quo baptismate, nubis uidelicet atque maris, baptizati non omnes saluati sunt, quia non omnes illud spiritaliter intellexerunt, crediderunt, ac seruauerunt, sicut nec in diluuio saluati sunt, nisi quos arca sanctam demonstrans Ecclesiam continuisse dignoscitur. Ita et qui baptizantur Christi baptismate quidam saluantur, gratia in fide recta et operibus bonis perseuerantes, quidam autem pereunt, quia licet uerum sit in eis baptisma, quo omnia prorsus 396 peccata delentur, tamen in ueritate non permanent, et ideo pereunt, sicut beatus Petrus apostolus demonstrat dicens: In diebus Ne, cum fabricaretur arca, in qua pauci,  id est octo anime, salue facte sunt per aquam, quod et uos nunc similis forme saluos facit baptisma . Unde Beda: »Quod ergo aqua diluuii non saluauit extra arcam positos, sed occidit, sine dubio prefigurabat omnem hereticum, licet habentem baptismatis sacramentum, non aliis, sed ipsis aquis ad inferna mergendum, quibus arca subleuatur ad celum.« Et quoniam, sicut Dominus dicit: Nisi quis renatus fuerit ex aqua et Spiritu sancto, non intrabit in regnum celorum , cuius renascitionis preconia fuerunt superiora baptismata, ita nichilominus protestatur: Nisi manducaueritis carnem filii hominis, et biberitis eius sanguinem, non habebitis uitam in uobis , et  item, Ego sum panis uiuus qui de celo descendi: si quis manducauerit ex hoc pane, uiuet in eternum , cuius predicamenta fuerunt lignum uite in medio paradisi plantatum, Ade concessum esui ante peccatum, quando illi est dictum, De omni ligno paradisi comedes, de ligno autem scientie boni et mali ne comedas : post peccatum autem, dicente Domino, uidete ne forte sumat de ligno uite et uiuat in eternum , est omnino prohibitum, usque dum ueniret qui presignatus est, et de quo etiam dictum est, lignum uite est his, Christus uidelicet Dei uirtus et Dei sapientia, qui apprehenderint eam. Et iterum eiusdem panis uiui et calicis uitis uere signarunt enigmata figurarum, de quibus item Paulus dicit, Et omnes eamdem  spiritalem escam manducauerunt, et omnes eumdem potum spiritalem biberunt: sed non in omnibus beneplacitum fuit Domino , sicut sanctus Augustinus ex uerbis sancti Euangelii demonstrat, dicens, Patres, inquit, uestri manducauerunt manna, et mortui sunt . Manducauerunt Moyses et Aaron et ceteri sancti qui fuerunt in populo manna, et non sunt mortui, quia spiritaliter uisibilem cibum intellexerunt, spiritaliter esurierunt. Alii uero manducauerunt, et permanserunt in infidelitate, sicut Iudei audierunt loquentem Christum, et non spiritaliter uerba eius intellexerunt. Ideo dixit eis, Patres uestri manducauerunt manna in deserto et mortui sunt. Qua morte nisi infidelitatis? nam communi morte mortui sunt et sancti qui fuerunt inter eos.  De Nouo autem Testamento, ex pane utique uite eterne et calice salutis perpetue, ostendit Paulus, et exponit Ambrosius de Epistola ad Corinthios dicens, Quicunque ederit panem hunc, et biberit calicem Domini indigne, reus erit corporis et sanguinis Domini . Quoniam futurum est, inquit Ambrosius, iudicium, ut quemadmodum accedit unusquisque, reddat causas in die Domini nostri Iesu Christi, quia sine disciplina traditionis et conuersationis qui accedunt, rei sunt corporis et sanguinis Domini. Quid est autem reos esse, nisi penas dare mortis Domini? Occisus est enim pro his qui beneficium eius in irritum ducunt. Probet autem seipsum homo, et sic de pane illo edat et de calice bibat: qui enim manducat et bibit indigne, iudicium  397 sibi manducat et bibit, non discernens corpus Domini . Hinc item Ambrosius: »Deuoto animo et cum timore accedendum ad communionem docet, ut sciat mens reuerentiam se debere ei ad cuius corpus sumendum accedit. Hoc enim apud se debet iudicare, quia Dominus est, cuius in mysterio corpus manducat et sanguinem potat, qui testis est beneficii Dei. Quem nos si cum disciplina accipiamus, non erimus indigni corpore et sanguine Domini: gratia enim uidebitur redemptori.« Et item dicit: »Medicina enim spiritalis est, que cum reuerentia degustata purificat sibi deuotum.« Et item: »Ideo multi in uobis inualidi et egroti, et dormiunt multi. Ut uerum probaret quia examen futurum  est accipiendi corpus Domini, iam hic imaginem iudicii ostendit in eos qui inconsiderate corpus Domini acceperant, dum febribus et infirmitatibus corripiebantur, et multi moriebantur.« Tandem igitur Leo papa in homilia tertia de Natale Domini dicit: »Cessent igitur illorum querele qui, impio murmure diuinis dispensationibus obloquentes, de Dominice natiuitatis tarditate causantur, tanquam preteritis temporibus non sit impensum quod in ultima mundi etate est gestum. uerbi enim incarnatio hoc contulit facienda quod facta, et sacramentum salutis humane in nulla unquam antiquitate cessauit. Quod predicauerunt apostoli, hoc annuntiauerunt et prophete: nec sero est impletum quod semper est creditum. Non itaque nouo consilio Deus rebus humanis  nec sera miseratione consuluit, sed a constitutione mundi unam eamdemque omnibus causam salutis instituit.«

Quid autem cunctis generaliter iustis et impiis, quos nobis Predestinatiani obiiciunt, in sua impietate defunctis contulit passio Redemptoris, dicat Paulus, et exponat Ambrosius in commento ipsius epistole: »Hoc dicit, quia sicut Adam peccans mortem inuenit, et tenuit ut omnes ex eius origine dissoluantur : ita et Christus non peccans, et per hoc uincens mortem , omnibus ex eius corpore acquisiuit uitam, id est resurrectionem. Quamuis ergo generaliter tribuerit resurrectionem, ut sicut in Adam omnes siue iusti siue  iniusti moriuntur, ita et in Christo omnes tam credentes quam diffidentes resurgant, licet ad penam: increduli tamen uiuificari uidentur, quia corpora sua recipient iam non morituri, sed passuri penam in eis sine fine, quod credere noluerunt.« Et item in Epistola ad Corinthios, »quia resurrexit, inquiens, tertia die . In Christo enim omnes resurrexisse, sicut in Adam mortuos esse, nemo fidelium denegat.« Et item: »Per hominem mors, et per hominem resurrectio mortuorum , ut quia peccato hominis mors inuenta est, Christi iustitia resurrectionem meruit mortuorum.« Et beatus Ioannes Chrysostomus in libro de Reparatione lapsi: »Scriptura, inquit, dicit quia et peccatores induent incorruptionem, scilicet non ad honorem uite, sed  ad diuturnitatem supplicii profuturam.« 398 Et sanctus Hilarius in expositione psalmi CXuIII: »Exprobrat enim superbis atque maledictis cur nichil in sacramento sanguinis sui atque mortis utilitatis sue esse existimauerint, cum ille nostri causa et natus, et passus, et mortuus sit.« Et item idem sanctus Hilarius concordans sancto Ambrosio in psalmo Lu, dicit: »Sicut exspectauerunt animam meam pro nichilo saluos facies illos, in ira populos deduces . Nouus hic prophete sermo est, ut eos qui exspectant animam suam ad nichilum Deus saluet, et cum aliud sit ad nichilum, aliud saluari, nunc salus que in illos fiet ad nichilum sit. Est ergo quod saluetur in nichilum, est plane, quidquid resurrectione  concessa demutatione non dignum est. Nam cum omnis caro redempta in Christo sit ut resurgat, et omnem assistere ante tribunal eius necesse sit: non tamen omnibus gloria et honor est promiscuus resurgendi. Quibus ergo tantum resurrectio, non etiam demutatio est tributa, hi saluantur in nichilum. In ira enim deducentur hi populi, quibus ad pene sensum salus resurrectionis est constituta.« Et Beda in commento Luce ex uerbis Augustini: »Altiori autem sensu, facilius est Christum pati pro dilectoribus seculi, quam dilectores seculi ad Christum conuerti.« Et sanctus Ambrosius in Epistola ad Corinthios: »Quid est autem reos esse, nisi penas dare mortis Domini? occisus est enim pro his qui beneficium eius in irritum ducunt.« Et item sanctus Hilarius in  libro III de Fide: »Dei Filius crucifigitur, sed in cruce hominis mortem Deus uincit: Christus Dei Filius moritur, sed omnis caro uiuificatur in Christo.« Et sanctus Augustinus in libro uigesimo  de Ciuitate Dei: »Omnes itaque mortui sunt in peccatis, nemine prorsus excepto, siue originalibus, siue etiam uoluntate additis, uel ignorando, uel sciendo, nec faciendo quod iustum est, et pro omnibus mortuis uiuus mortuus est unus, id est nullum habens omnino peccatum.«

De Antichristo autem, per quem cum corpore suo omnes scilicet reprobos Predestinatiani nos putant se posse concludere, accipiant quid sanctus Gregorius in libro Moralium trigesimo secundo  dicit: »Quia ergo, inquit, per undenarium numerum  transgressio exprimitur, huius bestie cornu undecimo ipse auctor transgressionis indicatur. Quod uidelicet paruulum oritur, quia purus homo generatur, sed immaniter crescit, qui usque ad coniunctam sibi uim angelice fortitudinis proficit.« Et item : »Principium uiarum Dei Behemoth dicitur, quia nimirum cum cuncta creans ageret, hunc primum condidit, quem reliquis angelis eminentiorem fecit.« Et item : »Quid autem cauda Behemoth istius nisi illa antiqui hostis extremitas dicitur, cum uas proprium illum perditum hominem ingreditur, qui specialiter Antichristus nuncupatur.« Et item : »Tunc Antichristus, mundi gloriam temporaliter obtinens, mensuras hominum et honoris culmine et signorum potestate transcendit. Spiritus quippe  399 in illo est, qui in sublimibus conditus, potentiam nature sue non perdidit uel deiectus.« Et item in edicto ciuibus Romanis proposito : »Peruenit ad me quosdam presbyteros, peruersos scilicet homines, praua inter uos aliqua et sancte fidei aduersa seminasse, ita ut die Sabbati aliquid operari prohiberent, quos quid aliud nisi Antichristi predicatores dixerim, qui ueniens diem Sabbati atque Dominicum ab omni faciet opere custodiri? Quia enim mori se simulabit et resurgere, haberi in ueneratione uult Dominicum diem: et quia iudaizare populum compellet, ut exteriorem ritum legis reuocet, et sibi Iudeorum perfidiam subdat, coli uult Sabbatum.« Sanctusque Hieronymus in Danielis  commento Isaie uaticinio firmat, quia Antichristus usque ad summitatem montis Oliueti ueniet, et ibi peribit. Hoc enim fiet, sicut passim doctores dicunt catholici, quoniam quantum potest assimilari falsitas ueritati, ad instar Christi Dei nostri, qui, deuicto principe tenebrarum, montem luminis et chrismatis ascendit, unde celorum alta penetrans misit sanctum Spiritum, cuius unctio docet nos de omnibus, post mentitam resurrectionem suam a mortuis, idem homo perditionis, eodem, quem Christus per triumphum crucis, et resurrectionis uictoriam, tenebrarum rectore deuicerat plenus, subiens montem Oliueti, spiritu oris Domini Iesu interficietur, et illustratione aduentus ipsius destruetur. Sicut et Simon Magus, mentiens se resurrexisse a mortuis, et ascendere  se ad celos promittens, orationibus et imperio apostolorum Petri et Pauli a demonibus a quibus portabatur dimissus, super lapidem cecidit. Et concedens Aretium, ut Egesippus uerax historiographus in ad modum utili historia scripsit, crurifragio periit. De quo et beatus Hieronymus in Commentario Matthei dicit: »Multi uenient in nomine meo dicentes: Ego sum Christus, et multos seducent  Quorum unus est Simon Samaritanus, quem in Actibus apostolorum legimus, qui se magnam dicebat esse uirtutem , hec quoque inter cetera in suis uoluminibus scripta dimittens: Ego sum sermo Dei, ego sum speciosus, ego paracletus, ego omnipotens, ego omnia Dei. Sed et Ioannes apostolus in epistola sua loquitur: Audistis quia Antichristus  uenturus est: nunc autem Antichristi multi sunt .« Et Beda in Commento Luce: »Et dicent uobis: Ecce hic Christus, ecce illic, nolite ire, neque sectemini. Hec sententia non solum ad tempus, sed etiam ad personam posset intelligi. Et ad tempus quidem, quia exstitere nonnulli, qui curricula computantes etatum, certum se consummationis seculi annum, diem, et horam dicerent inuenisse, contra auctoritatem Domini dicentis: Non est uestrum nosse tempora uel momenta ; ad personam uero, quia multi contra Ecclesiam uenere, multi uenturi sunt heretici, qui christos se asseuerent: quorum primus Simon Magus, extremus autem ille maior ceteris est Antichristus.« Et in undecimo libro Moralium Gregorius: »Quod per  Danielem subiungitur, 400 sine manu conteretur , hoc per Paulum exprimitur, quem Dominus iehsu interficiet spiritu oris sui, et destruet illustratione aduentus sui . Sine manu scilicet conteretur, quia non angelorum bello, non sanctorum certamine, sed per aduentum iudicis solo oris sui spiritu eterna morte ferietur.« Et item: »Sed quia quale sit iniquorum caput audiuimus, nunc huic capiti que membra adhereant agnoscamus. Quisquis namque in superbia extollitur, quisquis auaritie desideriis cruciatur, quisquis luxurie uoluptatibus soluitur, quisquis iniuste ac immoderate ire flagris ignitur, quid aliud quam Antichristi testis est?« Et in libro uigesimo nono :  »Cam tempus Antichristi non uidit, et tamen membrum Antichristi per meritum fuit. Iudas seuitiam persecutionis illius ignorauit, et tamen uiribus crudelitatis eius auaritia suadente succubuit. Simon diuisus longe ab Antichristi temporibus exstitit, et tamen eius se superbie miraculorum potentiam peruerse appetendo coniunxit. Sic iniquum corpus suo capiti, sic membris membra iunguntur, cum et cognitione se nesciunt, et tamen praua sibi actione copulantur. Neque enim Pergamus  Balaam libros aut uerba cognouerat, et tamen eius nequitiam sequens uoces superne increpationis audiebat. Habes illic tenentes doctrinam Balaam, qui docebat Balach mittere scandalum coram filiis Isrel, edere et fornicari. Thyatire quoque Ecclesiam ab  Iezabel notitia et tempora et loca diuidebant: sed quia eam per uite reatus astrinxerat, inesse ei Iezabel dicitur, atque operibus peruersis insistere, angelo attestante qui ait: Habeo aduersum te, quia permittis mulierem Iezabel, que se dicit propheten, seducere seruos meos, fornicari et manducare de idolothytis . Ecce quia reperiri potuerunt, qui Iezabel uitam reprobam actione secuti sunt. Iezabel illic inuenta memoratur, quia uidelicet prauum corpus coniuncti mores unum faciunt, etiamsi hoc loca uel tempora scindunt. Unde fit ut in peruersis suis imitatoribus, et iniquus quisque maneat qui iam preteriit, et in suis operatoribus ipse iniquorum auctor iam appareat, qui necdum uenit. Hinc Ioannes ait: Nunc Antichristi multi sunt , quia iniqui omnes iam eius membra sunt, que scilicet peruerse edita caput suum male uiuendo preuenerunt. Hinc Paulus ait: Ut reueletur in suo tempore. Nam mysterium iam operatur iniquitatis . Ac si diceret: Tunc Antichristus manifestus uidebitur: nam in cordibus iniquorum secreta sua iam nunc occultus operatur.« De cuius preconibus iterum scriptum est: Ex nobis exierunt, sed non erant ex nobis. Non enim exeunt foras nisi antichristi. Unde et de Iuda membro Antichristi precipuo legimus, quia misit diabolus in cor Iude ut traderet eum: et post buccellam introiuit in eum Satanas, et exiuit continuo. Qui appellatus est filius perditionis, sicut et Antichristus. Et Iudas Antichristus tradidit eum, qui ueraciter dicitur Christus,  et colitur Deus, qui est super omnia benedictus in secula. Ille autem in tempore suo aduersabitur 401 et extolletur super omne quod dicitur Deus, aut quod colitur: ita ut in templo Dei sedeat, ostentans seipsum quasi ipse sit Deus. De isto autem, id est Iuda, post multa in libro Hypomnesticon sanctus Augustinus dicit: »Talis est omnium periturorum causa, licet culpa sit a culpa dissimilis.« Et de illo eiusque corpore sanctus Gregorius in libro trigesimo tertio  Moralium dicit: Et uidentibus cunctis precipitabitur . Cunctis enim uidentibus precipitabitur quia, eterno tunc iudice terribiliter apparente, astantibus legionibus angelorum, assistente tunc ministerio celestium potestatum, atque  electis omnibus ad hoc spectaculum deductis, ista bellua crudelis et fortis in medium captiua deducetur, et cum suo corpore, id est cum reprobis omnibus, eternis gehenne incendiis mancipabitur, cum dicetur: Discedite a me, maledicti, in ignem eternum, qui paratus est diabolo et angelis eius .

Unde quia homo erit reprobus, et caput reproborum omnium, qui ab initio mundi usque in aduentum Domini, sed et eorum qui post aduentum Domini infidelitate et perseueranti iniquitate ad eius pertinebunt consortium, Predestinatiani se ante se ponant et relegant, quia sanctus Paulus et sanctus Gregorius, ac ceteri quique doctores, hominem illum futurum dicunt, et ipsi denegare non possunt.  Et si homo erit, licet diabolo comite plenus, in quantum homo quanquam reprobus carne morietur. Quis est, inquit, homo qui uiuet et non uidebit mortem? quem Dominus iehsu , sicut scriptum est, interficiet spiritu oris sui . Et quia morietur et resurget, sicut item scriptum est, Ad te omnis caro ueniet, et, uidebit omnis caro, quod non sine anima in resurrectione fiet, salutare Dei . Ad cuius aduentum, secundum fidem catholicam, omnes homines resurgere habent cum corporibus suis. Si omnes, etiam Antichristus. Et si carnis resurrectionem aliis reprobis, ipsius scilicet membris, ut ostendimus ex catholicorum doctrina, licet non ad honorem uite, sed ad diuturnitatem supplicii profuturam Redemptoris mors  contulit, nec eorum capiti denegauit. Et quibus sua morte resurrectionem carnis impendit, pro eis procul dubio passus fuit: non quia passionis eius mysterio sint ad salutem eternam redempti, qui et pro contempta redemptione pena debita eis predestinata iuxta quod presciti sunt punientur, sed secundum modum quem diximus Christum etiam pro impiis passum fuisse cum catholicis profitemur. Et pro quibus pati uoluit, ad mortem nequaquam predestinauit. Quoniam uero ut Deus nescire nichil potuit, eos perituros non ignorauit; qui non ideo perierunt, quoniam a Deo presciti sunt perituri, sed quia tales erant futuri, a Deo presciti sunt perituri. Errant igitur qui etiam Antichristum cum membris suis a Deo predestinatum ad interitum dicunt: quoniam  nichil Deus predestinat nisi que ipso erant auctore facienda, uel que malis meritis iusto erant iudicio retribuenda. 402 Presciuit autem tantummodo Deus, non etiam predestinauit, que non ex ipso erant causam operationis habitura. Propterea qui dicit homines a Deo predestinatos ad interitum, restat ut dicat quia predestinatione, id est operatione, illius pereant, sicut qui predestinati sunt ad uitam, predestinatione. id est operatione illius saluantur, testante Apostolo, Qui operatur in uobis et uelle et perficere pro bona uoluntate . Et item, qui cepit ipse perficiet. Et cum fides sit salutis initium, de ea scriptum est, Alii datur fides, et reliqua, que omnia operatur unus atque  idem Spiritus . Et iterum scriptum est: Quos presciuit, hos et predestinauit; et quos predestinauit, hos et uocauit; et quos uocauit, hos et iustificauit; et quos iustificauit, illos et glorificauit . Et item, Elegit nos ante tempora secularia, predestinans nos, id est preparans, ut essemus sancti et immaculati . Hinc ergo scitum est quod qui, ut hoc diffinitionis conditionali tenore ostenditur, dicit aut subintelligere susurrando contendit, quoniam Antichristus, uel quilibet reprobi ex Deo habeant causam perditionis, uel operatione ipsius pereant, non catholicus, sed insanus est, et si incorrigibilis perseuerare maluerit, ab ipsa etiam collocutione fidelium propellendus. Nam Deus uindex, non auctor mali est, nec uolens iniquitatem  , ut scriptum est. Et cunctis qui salui fiunt, causa salutis est, nemini autem causa perditionis est, qui omnes uult saluos fieri, et neminem uult perire. Qui enim spreuerunt uoluntatem Domini inuitantem, uoluntatem Domini sentient uindicantem, quoniam nulli correctionis adimit uiam, nec quemquam boni possibilitate dispoliat. Sed qui se ab eo auertit, ipse non Deus et uelle quod bonum est et posse sibi sustulit. Non est ergo consequens ut Deus quibus penitentiam non dederit, resipiscentiam abstulerit, et quos non leuauerit alliserit, cum aliud sit insontem in crimen egisse per quod ad supplicium peruenitur, quod alienum est a Deo: aliud criminoso ueniam non dedisse, quod de peccatoris est merito, et ex retributione iustitie iusti iudicis uindicatur iudicio.  Nam si Christum his tantum remedia attulisse dicamus qui redempti sunt, uidebimur absoluere non redemptos, quos pro redemptione contempta constat esse puniendos. Si enim, ut beatus Gregorius in homilia trigesima quinta scribit, mors iustorum bonis in adiutorium est, malis in testimonium, ut inde peruersi sine excusatione pereant, unde electi capiunt exemplum ut uiuant, multo magis mors Redemptoris nostri pro omnibus mortui, ut credentibus atque deuotis salus, ita incredulis et contemptoribus esse in condemnationis testimonium credi debet. Sequendum est igitur quod Prosper rectissime dicit : »Quoniam sanguis Christi redemptio est totius mundi; a quo pretio extranei sunt, qui aut delectati captiuitate redimi noluerunt,  aut post redemptionem ad eamdem sunt seruitutem reuersi. Christus ergo pro omnibus passus est, licet non omnes passionis eius mysterio sint redempti. »Quia uero specialiter credentibus 403 ad salutem mors profuerit Saluatoris, non credentibus autem in iudicium et condemnationem sit contempta ipsius gratia passionis, S. Hilarius in quinquagesimo quinto psalmo dicit: »In ira deducentur hi populi, quibus ad pene sensum salus resurrectionis est constituta: a qua ira eripiendos nos Apostolus pollicetur dicens, Quoniam si cum adhuc peccatores essemus Christus pro nobis mortuus est, multo magis iustificati in sanguine eius saluabimur per eum ab ira . Pro peccatoribus  igitur ad salutem resurrectionis est mortuus: sed sanctificatos in sanguine suo saluabit ab ira.« Et S. Augustinus in libro uigesimo de Ciuitate Dei capite uigesimo sexto: »Pro omnibus mortuis uiuus mortuus est unus, id est, nullum habens omnino peccatum, ut qui per remissionem peccatorum uiuunt, iam non sibi uiuant, sed ei qui pro omnibus mortuus est propter peccata nostra, et resurrexit propter iustificationem nostram, ut credentes in eum qui iustificat impium, ex impietate iustificati, tanquam ex morte uiuificati, ad primam resurrectionem que nunc est pertinere possimus. Ad hanc enim primam soli pertinent qui beati erunt in eternum: ad secundam uero, de qua mox locutus est, et beatos pertinere docebit et miseros. Ista est misericordie, illa  iudicii: propter quod in psalmo scriptum est, Misericordiam et iudicium cantabo tibi, Domine .« Et Ambrosius in Epistola ad Corinthios: Sicut enim in Adam omnes moriuntur, ita in Christo omnes uiuificabuntur : »Omnibus ergo qui sunt ex eius corpore acquisiuit uitam, id est resurrectionem, quamuis generaliter tribuerit resurrectionem.« Et item in eadem Epistola: uerbum enim crucis pereuntibus quidem stultitia est : »Manifestum est quia quibus crux Christi stultitia est in perditione sunt, inferne enim morti non sunt erepti; his autem qui salui fiunt uirtus Dei est . Non est obscurum, quia his qui credunt uirtus Dei est: credunt enim non infirmitatem esse crucem Christi, sed uirtutem; intelligentes uictam  mortem in cruce, cuius signum qui habent salui sunt, quia ab illa teneri non possunt.« Et Beda in commento Luce, Retribuetur enim in resurrectione iustorum : »Resurrectionem iustorum dicit, qui etsi omnes resurgant, eorum tamen non immerito quasi propria cognominatur, qui in hac se beatos non dubitant esse futuros.« Et Prosper contra Gallos actione nona dicit: »Redemptor mundi dedit pro mundo sanguinem suum, et mundus redimi noluit, quia lucem tenebre non receperunt: et tenebre receperunt, quibus dicit Apostolus, Fuistis aliquando tenebre, nunc autem lux in Domino . Et Dominus in Euangelio: Sic enim Deus dilexit mundum, ut Filium suum unigenitum daret, ut omnis qui credit in eum non pereat, sed habeat  uitam eternam . Et: Hoc est autem iudicium, quia lux uenit in mundum, et dilexerunt homines tenebras magis quam lucem: erant enim eorum mala opera . »Unde constat quia pro omnibus passus est Christus, sed credentibus dat salutem.

Tandem qualiter quaue discretione orthodoxi ex Scripturis intellexerunt 404 et docuere doctores quoniam passus est Christus pro omnibus, licet non omnes ad eternam salutem passionis eius mysterio redimantur, Petri uerba consideremus qui dicit: Non tardat, inquiens, Dominus promissionem suam, sed exspectat propter uos, nolens aliquem perire, sed omnes ad penitentiam reuerti . Et Paulus  dicit: Qui proprio Filio suo non pepercit, sed pro nobis omnibus tradidit illum . Et: Si unus pro omnibus mortuus est, ergo omnes mortui sunt, et pro omnibus mortuus est , qui dedit semetipsum redemptionem pro omnibus . Et: Gratia Dei pro omnibus gustauit mortem . Quia ut Isaias dicit, Omnes nos uelut oues errauimus, unusquisque in uiam suam declinauit, et Dominus posuit in eo iniquitatem omnium nostrum . Quia uero non omnes passionis eius mysterio sunt redempti, licet ipse fuerit passus pro omnibus, manifestat iterum per Isaiam dicens: In scientia sua iustificauit ipse seruos suos multos . Et item: Ipse peccata multorum tulit . Et item: Iste asperget gentes multas . Et  in Euangelio: Filius hominis non uenit ministrari, sed ministrare, et dare animam suam redemptionem pro multis . Et Apostolus: Per unius obedientiam iusti constituentur multi . Et item: Ut sit ipse primogenitus in multis fratribus . Et item: Qui multos filios in gloriam adduxerat . Et item: Christus passus est ad multorum exhaurienda peccata . Et item: Christus dilexit Ecclesiam, et seipsum tradidit pro ea . In quibus singulis sententiis intelligendum est, ideo pro multis non pro omnibus dictum, quia non omnes crediderunt, sicut in subsequentibus uerbis Patrum monstrabimus. Sed et Mattheus, et Marcus, et Lucas, ideo non pro omnibus, sed pro multis et pro uobis tradetur corpus  meum, et effundetur sanguis meus, dicunt protestatum fuisse Dominum saluatorem, quia licet Christus pro omnibus passus fuerit, non omnes passionis eius mysterio sunt redempti. Et quia non omnes sunt redempti pro quibus est passus, ad infidelium respicit partem, non ad pretii potestatem, cum sanguis Domini nostri Iesu Christi pretium sit totius mundi. Sicut enim post aduentum in carne eiusdem Dei et hominum mediatoris, non saluati sunt, neque saluantur, nec etiam saluabuntur, qui in eum et eum, sicut catholica tenet ac docet Ecclesia, non credunt Iesum, id est saluatorem mundi, uel si uerbis confitentur, factis autem negant, quia non credunt fide que per dilectionem operatur, nam et demones credunt et contremiscunt, dicente Scriptura: Qui non  credit iam iudicatus est , quia non credidit in nomine unigeniti Filii Dei. Et Iacobus: Quid proderit, fratres mei, si fidem quis dicat se habere, opera autem non habeat, nunquid poterit fides saluare eum ? Et Dominus: Non omnis qui dicit mihi, Domine, Domine, sed qui facit uoluntatem Patris mei, ipse intrabit in regnum celorum . Ita et qui ante ipsius in carne aduentum non crediderunt in ipsum, hoc est in Iesum, qui uenturus erat in nomine Domini benedictus rex Isrel ad saluandas gentes, uel si formam pietatis habentes uirtutem eius operibus negauerunt, perseueranti infidelitate 405 et iniquitate perierunt. Unde et preter illa que supra posuimus, beatus Augustinus in  libro secundo de Nuptiis et Concupiscentia dicit : »Masculus qui non circumcidetur carne preputii sui octauo die, disperiet anima eius de genere suo, quia testamentum meum dissipauit . Dicat iste, si potest, quomodo puer ille testamentum dissipauit octo dierum, quantum ad ipsum proprie attinet, innocens infans: et tamen nullomodo Deus uel Scriptura sancta id mendaciter diceret. Tunc ergo dissipauit testamentum Dei, non hoc de imperata circumcisione, sed illud de ligni prohibitione, quando per unum hominem peccatum intrauit in mundum, et per peccatum mors, et ita in omnes homines pertransiit, in quo omnes peccauerunt . Et hoc in illo significabatur expiari circumcisione octaui diei, hoc est, sacramento Mediatoris in carne  uenturi: quia per eamdem fidem uenturi in carne Christi, et morituri pro nobis, et tertio die  resurrecturi, etiam iusti saluabantur antiqui. Traditus est enim propter delicta nostra, et resurrexit propter iustificationem nostram. Ex quo enim instituta est circumcisio in populo Dei, quod erat tunc signaculum iustitie fidei , ad significationem purgationis ualebat et paruulis originalis ueterisque peccati, sicut et baptismus ex illo ualere cepit ad innouationem hominis ex quo est institutus. Non quod ante circumcisionem iustitia fidei nulla erat. Nam cum adhuc esset in preputio, ex fide iustificatus est ipse Abraham, pater gentium que fidem ipsius erant sectature: sed superioribus temporibus omni modo  latuit sacramentum iustificationis ex fide. Eadem tamen fides Mediatoris saluos iustos faciebat antiquos, pusillos cum magnis, non uetus Testamentum quod in seruitutem generat , non lex que non sic est data que posset uiuificare , sed gratia Dei per Iesum Christum Dominum nostrum . Quia sicut credimus nos Christum in carne uenisse, sic illi uenturum: sicut nos mortuum, ita illi moriturum: sicut nos resurrexisse, ita illi resurrecturum: et nos uero et illi ad iudicium mortuorum uiuorumque uenturum. Non ergo iste humanam male defendendo impedit a salute naturam, quia omnes sub peccato nascimur, et per unum solum, qui sine peccato natus est, liberamur,« uidelicet fide que per dilectionem operatur credentes,  et ante aduentum et post aduentum Domini, et abhinc usque ad finem seculi credituri. Qui uero eadem fide credere noluerunt, nolunt, et nolent, ipsi sibi causa mortis exstiterunt, existunt, et existent; quia, ut Prosper dicit , poculum immortalitatis, quod confectum est de infirmitate nostra et uirtute diuina, habet quidem in se ut omnibus prosit, sed si non bibitur non medetur.

Hanc catholice discretam intelligentiam, quod Christus iehsu Dominus noster pro omnibus passus sit, licet non omnes passionis eius mysterio sint redempti, demonstrat etiam beatus Ambrosius, in Epistola secunda ad Corinthios dicens : »Quod si unus pro omnibus 406 mortuus est, ergo omnes  mortui sunt . Quoniam Christus diligens genus humanum, ut eos redimeret, morti se dedit. Et quia omnes necesse est mori causa Ade, pro omnibus mortuus est Christus, ut eos a secunda morte liberaret.« Et in prima Epistola : »Rei sunt corporis et sanguinis Domini. Occisus est enim pro his qui beneficium eius in irritum ducunt.« Et in Epistola ad Romanos: »Sicut per unius delictum in omnes homines in condemnationem: sic et per unius iustitiam in omnes homines in iustificationem uite . Hoc est, sicut unius delicto omnes homines condemnationem meruerunt similiter peccantes, ita et in iustitia unius omnes iustificantur credentes. Si qui autem condemnationem hanc generalem esse putant, simili modo et iustificationem generalem  accipient. Sed non est uerum, quia non omnes credunt.« Hanc sanctus Hieronymus tenuit, dicens in Expositione Epistole ad Ephesios: »Hoc in Dei Filio possibile iudicandum est, quod cruore suo non urbem unam, sed totum purgat orbem.« Et in commento Matthei: »Solus orat pro omnibus, sicut et solus patitur pro uniuersis.« Et item in eodem libro: »Filius hominis non uenit ministrari, sed ministrare, et dare animam suam redemptionem pro multis . Non dixit pro omnibus, sed pro multis, id est pro his qui credere uoluerunt.« Et Beda in homilia Euangelii decima tertia: »In Spiritu sancto baptizans, quin Christus, ad tollenda peccata non solum Isrel, sed et totius mundi si ei credere uoluerit, idoneus est.« Sic sensit sanctus Hilarius,  dicens in Expositione psalmi CXuIII: »Tunc humano generi exprobret non credenti, neque in uiam euangelicam pergenti, id quod in psalmo continetur, Que utilitas in sanguine meo, dum descendo in corruptionem? Exprobrat enim superbis atque maledictis, cur nichil in sacramento sanguinis sui atque mortis utilitatis sue esse existimauerint, cum ille nostri causa et natus, et passus, et mortuus sit.«

Sic tenuit et docuit sanctus Ioannes Chrysostomus, dicens in Epistola ad Hebreos, qualiter »gratia Dei pro omnibus gustauerit mortem, non pro fidelibus tantum, sed pro mundo uniuerso. Et ideo dictum est ad multorum exhaurienda peccata. Et ipse quidem pro omnibus mortuus est. Quid autem si non omnes credunt? Ille quod suum erat impleuit.« Et in homilia  secunda Matthei euangeliste: »Et hoc, inquit, tibi ante me Isaias propheta denuntiat. Siquidem ipsius predicans passionem et plurimam pro toto terrarum orbe piissimamque curam, atque admiratus,« et reliqua. Et item in homilia quarta: »Non dixit, Pariet tibi, sed medium illud posuit atque suspensum. Non enim illi, sed uniuerso prorsus orbi peperit Christum.« Et post pauca: »Per ipsum bona uniuerso orbi conferenda pronuntiat.« Et item in homilia decima quinta: »uos estis sal terre . Per quod ostendit quam necessarie ista precipiat. Non enim pro uestra, inquit, salute tantummodo, sed pro uniuerso prorsus orbe hec uobis doctrina committitur. Non ad duas quippe  urbes, aut decem, aut uiginti, neque ad 407 unam uos mitto gentem sicut etiam prophetas, sed ad omnem terram prorsus ac mare, totumque mundum, et hunc uariis criminibus oppressum.« Et quia non omnes saluantur ad quos uerbum salutis missum est, nec omnes passionis eius mysterio redimuntur, pro quibus salus parata omnibus crucis subiit passionem, item idem doctor catholicus in homilia septima eiusdem euangeliste dicit: »Non enim, inquiens, omnes qui ex Isrel hi sunt Isrelite, sed quicunque per fidem repromissionis nati sunt. Si uero non omnes regit, uocatorum crimen est, non uocantis.« Et item: »Quod certe dicit et Paulus, uobis, inquit, oportebat primum annuntiari uerbum Dei, sed quoniam indignos uos iudicastis,  conuertimus nos ad gentes . Et si igitur antea incredibiles permanebant, tamen postquam et ipsum a Magis audierunt, confestim ad Christum debuerunt aduolare. Sed utique noluerunt, et propterea istis dormientibus illi proueniunt.« Et item in homilia sexta: »Et cur, inquiens, non hoc Magis omnibus reuelauit? quia scilicet nec omnes fuerant credituri.« Et item in homilia decima: »Et propterea subiunxit in testimonium omnibus gentibus , ostendens non se exspectaturum ut omnes prius credant, et ita ipse qui predixerat ueniat. Quod enim ait in testimonium omnibus gentibus, hoc est dicere, in accusationem ac redargutionem eorum qui Euangelio credere noluerunt.«

Sic predicauit sanctus Augustinus in libro de  Correptione et Gratia, dicens : »Quis magis dilexit infirmos quam ille qui pro omnibus est factus infirmus, et pro omnibus ex infirmitate crucifixus? Et in libro sexto contra Iulianum : Illi sunt liberi a peccato, pro quibus mortuus est qui nunquam fuerat in peccato: et cum semel sit mortuus, tamen pro unoquoque tunc moritur, quando in eius morte, quantelibet etatis fuerit, baptizatur, id est, tunc ei proderit mors eius qui fuit in peccato, quando in eius morte, baptizatus mortuus fuerit etiam ipse peccato, qui mortuus fuerat in peccato.« Sic rugitus magni Leonis, pape scilicet Romane urbis, que caput est Ecclesiarum omnium, atque totius orbis, per totum, ut premisimus, intonat mundum : »Effusio, inquiens,  iusti pro iniustis sanguinis Christi tam fuit diues ad pretium, ut si uniuersitas captiuorum in Redemptorem suum crederet, nullum diaboli uincula retinerent.« Sic sanctus Gregorius tenuit et predicauit, in libro Moralium decimo quarto dicens : »Stulti quoque despiciebant me . Ac si aperte diceretur: Ipsi etiam me despexerunt, pro quibus sanandis stultitiam predicationis assumpsi, id est, ut per carnem uerbi sanarentur, et ab ipsis despectus sum, pro quibus stultus estimari ueritus non sum.« Et in homilia Ezechielis prophete: »Pro electorum uita usque ad mortem se tradidit auctor uite.« Et in homilia Euangelii uigesima: »Illum Ioannes Baptista predicare ueniebat,  qui quosdam ex Iudea et multos ex gentibus saluare ueniebat.« Et in uigesimo libro Moralium: »Redemptor corpus passioni obtulit, quod pro electis assumpserat.« 408 Et item: »Interpellat pro nobis Dominus, non uoce sed miseratione, quia quod damnari in electis noluit, suscipiendo liberauit.« Et idem in libro uigesimo quarto Moralium : »Quia igitur Dominus uere natus, uere mortuus, uere resuscitatus, in omnibus tamen distat a nobis magnitudine potentie, sed sola concordat nobis ueritate nature, bene dicitur, quia pro nobis iste angelus unum de similibus loquitur . Cum enim in cunctis operationibus suis immensa nos uirtute transcendat, in uno tamen a nobis, id est in forme uarietate, non discrepat. Per hoc pro nobis  Patri loquitur, per quod semetipsum nobis similem ostendit. Loqui quippe eius uel interpellare est, ipsum se pro omnibus hominem demonstrare.« Quomodo autem id quod dictum est, se pro omnibus demonstrare, manifestius intelligere ualeamus, ostendit euangelica ueritas dicens: Ut omnis qui credit in ipsum non pereat, sed habeat uitam eternam : qui uero non crediderit condemnabitur , ut prefatus doctor in libro trigesimo sexto Moralium dicit: »Sed iniqui omnes eterno supplicio et quidem sua iniquitate puniuntur, et tamen ad aliquid concremantur, scilicet ut iusti omnes, et in Deo uideant gaudia que percipiunt, et in istis respiciant supplicia que euaserunt.«

Hanc discretam intelligentiam de redemptione  que fit per sanguinem Christi, cum suprascriptis magistris catholicis intelligendam atque tenendam, et uenerabilis Beda presbyter intellexit et tenuit, dicens in expositione Euangelii Luce: »Factus est sudor eius sicut gutte sanguinis decurrentis in terram , ut uniuersum late terrarum orbem peccatis mortuum sua morte innoxia celestem resuscitaret ad uitam.« Et item: »Quod ueste alba induitur, immaculate dat indicia passionis, quoniam Agnus Dei immaculatus totius mundi sit peccata ablaturus. Et cum tetigisset auriculam eius sanauit eum , mystice docens et ipsos, si conuertantur, posse sanari, qui in sua sunt mortis consensione uulnerati.« Et item: »Postquam uenerunt ad locum qui uocatur Caluarie, ibi crucifixerunt  eum . Propterea autem ibi crucifixus est Dominus, ut ubi prius erat arca damnatorum, erigerentur uexilla martyrii. Et quomodo pro nobis maledictum crucis factus est, et flagellatus et crucifixus, sic pro omnium salute quasi noxius inter noxios crucifigitur, ut ubi abundauit peccatum, superabundet et gratia.« Et item: »uelint nolint ergo Iudei, omne mundi regnum, omnis mundana sapientia, omnia diuine legis sacramenta testantur, quia iehsu rex Iudeorum est, hoc est imperator credentium et confitentium Deum.« Et item: »Pulchre autem paraturis Pascha discipulis homo amphoram aque portans occurrit, ut ostendatur huius Pasche mysterium pro absolutione perfecta  totius mundi esse celebrandum.« Et paulo post: »Consulte uel aque baiuli uel domini domus sunt pretermissa uocabula, ut omnibus Pascha celebrare uolentibus, hoc est Christi sacramentis imbui, Christum sue mentis hospitio suscipere querentibus, facultas danda signetur.«

Sic et Cassiodorus intellexit ac tenuit, dicens in psalmo CXLIX: »Laudate 409 eum in firmamento uirtutis eius. Firmitas uirtutis eius est, quia exitium pro omnium salute suscipiens, mortem ipsam cum auctore nequissimo potentie sue uirtute superauit.« Et in psalmo CXLII: »Nemo autem requisiuit animam eius, dum ei nulla consolatio preberetur, sed solus ad passionem relictus est, qui erat pro omnium salute moriturus.« Et item: »Nam si illud deitatis  sue culmen mirabile non inclinasset sumpti corporis ueritate, quemadmodum pro salute omnium crucifigi potuerat? »Et in psalmo CX: uirtutem operum suorum annuntiauit populo suo, scilicet Christiano, quem redemit sanguine pretioso.« Et in psalmo CXXIX: »Et copiosa apud eum redemptio, ut pretiosus ille sanguis tanta fuerit ubertate ditissimus, quatenus totius mundi peccata redimeret, et uelut quodam diluuio salutari orbem terrarum a suis sordibus expiaret.« Et item in psalmo CXLuII: »Quis enim erit illius gaudii modus, conspicere illum dominum rerum qui hic mori creditus est pro salute cunctorum?« Et in psalmo CXuIII: »Iudica iudicium meum, et redime me. Quem redimere poterat nisi credentem, aut pro quo maxime sanguinem redemptionis effunderet,  si fidelis famulus non fuisset? Addidit: Propter eloquium tuum uiuifica me: illo scilicet, ubi promittit, Qui credit in me non morietur, sed habeat uitam eternam. Tale est et illud prophete querentis Domino de quibusdam, Attriuisti eos, inquiens, et renuerunt accipere disciplinam ; et: Curauimus Babylonem et non est sanata . Et Dominus dicit: Interfeci et perdidi populum iustum, et tamen a uiis suis non sunt reuersi . Et rursus ait: Populus non est reuersus ad percutientem se . Et: Lux in tenebris lucet, et tenebre eam non comprehenderunt , et redemptor mundi dedit pro mundo sanguinem suum et mundus redimi noluit. Et item scriptum est: Noli timere paupercula tempestate conuulsa, quia in camino paupertatis excoxi  te . Et item, Loquimini ad cor Ierusalem, et auocate eam , usque dum dicitur, Recepit duplicia de manu Domini pro omnibus peccatis suis . Et item scriptum est: Liuor uulneris abstergit mala, et plage in secretioribus uentris . Et Apostolus: Fuistis aliquando tenebre, nunc autem lux in Domino , quia tenebre lucem recipientes illuminate sunt, et credentes mundi pretio ad salutem redempti sunt.« Et Prosper ex delegatione apostolice sedis hanc catholicam intelligentiam demonstrat contra Gallos in recapitulatione nona: »Qui, inquiens, dicit quod non pro totius mundi redemptione Saluator sit crucifixus, non ad sacramenti uirtutem, sed ad infidelium  respicit partem, cum sanguis Domini nostri Iesu Christi pretium sit totius mundi.«

Hanc ipsa sancta sedes apostolica in arcanis celestium mysteriorum, ex apostolorum traditione, retinet dicens: Hec hostia, quesumus, Domine, mundet nostra delicta, que in ara crucis immolata totius mundi tulit offensam. Et item: Annue nobis, Domine, ut anime famuli tui Leonis hec prosit oblatio, quam immolando totius mundi tribuisti relaxari delicta. Et: Respice, omnipotens et misericors Deus, super hanc familiam tuam, pro qua Dominus noster iehsu Christus non dubitauit manibus tradi nocentium, et crucis subire tormentum. Unde 410 legem credendi, ut beatus Celestinus scribit ad uenerium et Gallicanos episcopos, lex statuat  supplicandi. Et item Prosper libro primo de uocatione gentium : »Igitur quantum attinet ad humani generis cecitatem, longa ignorantie et superbie nocte contractam, uenit in mundum creator mundi, et mundus eum non cognouit , lux lucet in tenebris, et tenebre eam non comprehenderunt . Qui super omnes est, quod uidit et audiuit testatur, et testimonium eius nemo accipit . Sed quia non frustra Deus Dei Filius uenit in mundum, et dedit semetipsum pro omnibus, et pro omnibus mortuus est, non tantum pro gente, sed etiam ut filios Dei dispersos congregaret in unum ; et uniuersis dicit: uenite ad me, omnes qui laboratis et onerati estis , et seruato sibi incognoscibilis arbitrio electionis, dat sui Patrisque notitiam quibus  eam uoluerit reuelare: omnes filii lucis, filii promissionis, filii Abrahe, filii Dei, genus electum, regale sacerdotium, ueri Isrelite, precogniti et preordinati ad regnum Dei qui eos uocauit, non solum ex Iudeis, sed etiam ex gentibus , testimonium eius qui de celo uenit accipiunt; signantes quia Deus uerax est, id est expresse significantes in sui saluatione, quoniam Deus uerax est, implens et perficiens quod promisit Abrahe omnium gentium patri, qui, pollicente Deo quod heres futurus esset mundi, non hesitauit diffidentia, sed confortatus est fide dans gloriam Deo, et plenissime sciens quoniam quod promisit potens est et facere .« Et item contra uincentianos et Gallos : »Dominus noster iehsu Christus, liber a mortis debito,  et solus absque peccato, pro peccatoribus et debitoribus mortis mortuus est. Quod ergo ad magnitudinem et potentiam pretii, et quod ad unam pertinet causam generis humani, sanguis Christi redemptio est totius mundi.«  A quo pretio extranei sunt, qui aut delectati captiuitate redimi noluerunt, aut post redemptionem ad eamdem sunt seruitutem perseueranter reuersi. A qua et a penis eternis eidem captiuitati ac seruituti debitis, atque a iusto iudice preparatis, nos eripere et tueri atque illesos conseruare dignetur, qui sanguine ipsius Mediatoris ac Redemptoris nostri eruit nos de potestate tenebrarum, et transtulit in regnum eiusdem Filii caritatis sue. Cui cum eo in unitate Spiritus sancti est honor, et gloria, et imperium, per omnia secula seculorum. Amen.





413 HINCMARI ARCHIEPISCOPI RHEMENSIS, EX SANCTIS SCRIPTURIS ET ORTHODOXORUM DICTIS, COLLECTIO DE UNA ET NON TRINA DEITATE, SANCTAE uIDELICET ET INSEPARABILIS TRINITATIS UNITATE, Ad repellendas Gothescalci blasphemias eiusque nenias refutandas [a 1Kb] .



PROLOGUS.

 Hincmarus, nomine non merito Rhemorum episcopus, ac plebis Dei famulus, dilectis Ecclesie catholice filiis et comministris nostris.

Diu est quod quidam, occasione accepta de finalitate  hymni, cuius auctor penitus ignoratur, in qua dicitur:

Te trina Deitas, unaque poscimus,
delectabiliter uocum nouitatibus ut innotescerent incumbentes,  ceperunt contendere quod sicut trinus et unus Deus, ita trina et una Deitas et debeat et catholice ualeat dici, unde quique pro suo modulo scriptitarunt. Inter quos et Ratramnus, Corbeie monasterii monachus, ex libris beatorum Hilarii et Augustini, dicta eorumdem detruncando, et ad prauum suum sensum incongrue inflectendo, sicut et Macarium Antiochenum episcopum de quamplurimis catholicorum libris fecisse in sexta synodo legimus, ex hoc uolumen quantitatis non modice scribens ad Hildegarium Meldensem episcopum compilauit. Cuius peruersam intelligentiam ipsa eius collectio, scriptis authenticis collata, mendacio redarguit et reuincit, ueluti qui legerit apertissime peruidebit. Hec autem 414 audiens Gothescalcus, Orbacensis  monasterii Rhemensis Ecclesie pseudomonachus, tam inuidia mei, quem in Ecclesia cantari trinam deitatem uetuisse audierat, quam more suo, qui noua et antea inaudita, caneque orthodoxorum intelligentie contraria adinuenire, ac proferre ab ineunte etate sue uitiose indolis delectabiliter studuit, et in eodem studio permansit, inde plurima scribere, et ad quoscunque potuit, primum latenter, deinde quantum sibi licuit, aperte mittere procurauit. Nouissime diebus istis hanc subiunctam schedulam, que ad nos communiter per complices ac satellites suos peruenit, inde conscripsit. De qua bonis uestris desideriis placuit, ut eam in hoc opere cum integritate ponerem, et post ad singula catholicorum sententiis responderem: ut dum ipsius sententie fuerint  de hac causa oribus catholicorum, gladio uidelicet spirituali, perempte, ceterorum qui sensibus in illius currunt sententiam, muta fiant labia dolorosa, sicque cooperante Domino omnis iniquitas oppilet os suum. Proponentes mihi uerba beati Gregorii ex Homilia Euangelii  qua dicit: Quid est, inquiens, quod uigilantibus pastoribus angelus apparet, eosque Dei claritas circumfulget, nisi quod illi pre ceteris uidere sublimia merentur, qui fidelibus gregibus preesse solliciti sunt, dumque ipsi pie super  gregem uigilant, diuina super eos gratia largius coruscat? et quod ex sententia canticorum Cantici explanat: Nasus tuus sicut turris Libani , quia uidelicet prepositorum discretio, et munita debet esse ex circumspectione, et altitudine uite consistere, id est in ualle infirmi operis non iacere, et incursus malignorum spirituum longe prospicere, et commissas sibi animas per suam prouidentiam cautas reddere; ut iuxta beati Petri uocem Dominum Iesum Christum sanctificemus in cordibus nostris, et parati semper simus ad satisfactionem omni poscenti nos rationem de ea que in nobis est spe reddere . Quapropter ministerio dignatione diuina indignitati mee imposito, ad hanc sollicitudinis curam ac studium non modo uestris petitionibus  sum inuitatus, uerum et tractus, et quantum ipsa deitas que Trinitatis est unitas dederit, et occupatio multiplex, atque contumacia inertiaque sensus mei permiserit, exsequi ea que petitis procurabo; ponens cum integritate sui in hoc opusculo nostre seruitutis eiusdem Gothescalci schedulas, et per singulas sententias more ueterum obelum ÷, id est iacentem uirgulam eis opponemus, ut quasi sagitta falsa illius dicta confodiat, his his uero que opponentur ex orthodoxorum dictis eius sententiis figuram , que chresimon dicitur prenotabimus, ut per eam catholicorum testimonia, que resistunt uenenosis eius sensibus, demonstrentur, et sana ac uere Christiana intelligentia, ut reuera a Christo contra antichristos tradita, euidenter simplicibus et deuotis  mentibus ostendatur. Cum aliis pestiferis, magis autem mortiferis uenenis, que Gothescalcus sanam doctrinam 415 non sustinentibus, uocumque nouitate delectantibus, et prurientes aures habentibus, qui iuxta uoluntatem suam magistros sibi coaceruare festinant, ut magistri demum erroris fiant, qui noluerunt fieri discipuli ueritatis, bibenda proponit, cogitans et loquens iniquitatem in excelsum, et ponens in celum os suum, hec etiam dicit:



SCHEDULA GOTHESCALCI, Quod trina Deitate dici possit.


 »Quisquis est ille qui dicit quod nequaquam Deitas trina dici catholice possit, sed solummodo Deitas una sit, debet interrogari subtiliter, quomodo dicat unam, uel qualiter, utrum scilicet naturaliter, an personaliter. Si respondet et dicit  unam Deitatem esse credendam et confitendam personaliter, nisi suum concitus corrigat sensum, reuera cum Sabellio audire meretur anathema sic presentialiter, ut mereatur illud etiam pati iure perpetualiter. Hinc enim heretici Sabelliani dicti nuncupatique sunt etiam Patripassiani, quia noluerunt nec omnino potuerunt negare Deum Patrem passum, dum Deum personaliter somniauerunt unum, non sicut Ecclesia sancta catholica et apostolica credit et confitetur, Deum naturaliter  unum, et personaliter trinum. At si metuens anathemate rite parcelli, et illud cum Patripassianis pati, dixerit Deitatem esse naturaliter unam, credere consequenter debet et confiteri, si tamen uult ueniam mereri, prorsus esse personaliter  trinam, sicut scilicet Deum, naturaliter unum, constat esse procul dubio personaliter trinum. Ac per hoc, sicut non potest in hymnis, et in sanctorum Patrum libris, ubi dicitur trinus et unus Deus, immutari et dici sanctus et unus Deus; ita nimirum sine mortis exitio immutari non potest, ubi dicitur trina et una Deitatis, ut ibi dicatur sancta et una Deitas, quia reuera cum hoc nec ibi possit ullatenus fieri, ubi non est addita et una, sed solummodo dicitur Deitas  trina; multo minus ibi potest fieri, ubi Deitas trina dicitur et una: quia scilicet simplicibus mox diceretur, sicut et dicitur: Ecce nunc iam patet quia non poterat nec potest reuera dici Deitas trina, sed tantum Deitas una. Sed profecto iam tempus est, ut qui credunt atque dicunt quod non possit auctoritatiue neque uere dici Deitas trina, cernant et legant in libro de sancta Synodo, qui scriptus est in Greco, scilicet Constantinopoli, sub Iuniore Constantino, a centum et quinquaginta Patribus iure damnatos et anathematizatos Arianos colentes , id est tres deitates: et tamen in ipso consequenter continetur uolumine, in edicto scilicet Constantini, conglorificandam trinam Deitatem, nec addi tamen illic opus  fuit unam, quia scilicet, dum sub numero singulari dicitur Deitas trina, licet non sit dicta, subintelligitur tamen simul et una. Sic enim dilecta est a Prospero trina maiestas, a Prudentio trina pietas, ab Aratore bis trina potestas; sic et a Grecis , a Latinis autem satis proprie, regulariter atque catholice dicitur trina sanctitas. Ac per hoc sicut ab eis catholicissime dicitur , sic et a nobis catholicissime trina Deitas. Cum tamen et illi, et Latini consensu 416 pari, damnauerint et damnent, anathematizauerint et anathematizent Arianos, qui colunt tres maiestates, tres pietates, tres potestates, tres deos, atque tres deitates. Necnon etiam similiter, si non multo amplius, constat et claret  rite damnatos atque damnandos Sabellianos, eosdemque Patripassianos, qui colunt secundum Iudaicam paupertatem singulariter solitariam et personaliter unam maiestatem, pietatem, potestatem, sanctitatem, deitatem. Namque dum solus Pater sic est Deus, ut non sit ex Deo, sed genuerit Deum; et solus Filius sic est Deus, ut genitus sit a Deo; et solus Spiritus sanctus sic est Deus, ut procedat ex ingenito simul et ex genito Deo: patet prorsus, quod naturaliter unus et personaliter trinus est Deus. Item dum Deus Pater Deitas est ingenita, innascibilis et innata: et Deus Filius Deitas genita, nascibilis et nata: et Deus Spiritus sanctus Deitas est nec ingenita, innascibilis et innata, neque genita, nascibilis et nata,  sed procedens a Deitate ingenita, innascibili, et innata, et a Deitate genita, nascibili et nata; claret, omnino quod , id est sancta Trinitas, sicut una essentialiter atque naturaliter, sic procul dubio est personaliter trina Deitas: sicuti scilicet maiestas, pietas et potestas, ob id prorsus est una simul et trina, quia reuera unaqueque persona per se est potestas prima, sicut euidenter de Deo Dei Filio dicitur in Michea propheta: Et tu, turris gregis nebulosa filia Hierusalem, ad te ueniet, et usque ad te ueniet potestas prima . Ergo quia non est Pater maior Filio, neque Filius maior Spiritu sancto, sed omnino tote tres persone, sibi sunt inuicem  cequales et ceterne, propterea profecto Deus trinitas potestas est prima, ac per hoc non secundum Arianos, quod absit, tres potestates, nec secundum Sabellianos, quod absit, potestas personaliter est una, sed secundum catholicos potestas est una naturaliter, et personaliter trina. Restat igitur et superest, ut illi qui sunt grammatici, si nolunt esse simul et heretici, non presumant fateri in Ecclesia ueracis Dei, ueri Dei, quod , id est trina Deitas, ulla ratione pluralis existat numeri, cum sit ut claret utique singularis, uelut nouerunt uniuersi, qui uel mediocriter artis grammatice sunt periti. Sicut enim Deus Trinitas numeri singularis est iuxta illud: Benedicta sit sancta Trinitas, sic etiam numeri singularis  est trina Deitas; cum tamen constet econtra numeri pluralis Arianorum esse , id est tres deitates, a catholicis iure damnatas. Igitur iure sub numero singulari trine et uni Deitati suppliciter, uelut expedit, competit, congruit, dicimus:

Te trina Deitas, unaque poscimus,
Ut culpas abluas, noxia subtrahas,
Des pacem famulis, nos quoque gloriam
   Per cuncta sibi secula. Amen.
Non enim dicimus, sicut Ariani, uos, tres deitatates, poscimus ut culpas abluatis, noxia subtrahatis, detis pacem nobis, nos quoque gloriam uobis. O Deitas uigila, que trina uocaris et una, crederis, assereris, cognosceris, atque probaris, auxiliare tuis, ut egenis ad omnia seruis. Istud  attendat, appendat, et mente perpendat, cui semper adoranda, colenda, tremenda, trina 417 et una Deitas dat, quod hic inserendum pietas illius inspirat et donat. Quod uidelicet, sicut unamquamque ex Trinitate personam quisquis est catholicus credit et confitetur integrum, plenum, perfectum penitus Deum: sic unicuique persone suam propriam deitatem, integram, plenam, perfectam, penitus inesse credat, confiteatur et asserat, atque pro uiribus collatis et conferendis deinceps diuinitus contradicentes quoscunque conuincat. In hoc enim liquet luce clarius, quin patet sole splendidius, quod inest unicuique persone sua propria deitas atque diuinitas. Quia reuera nequaquam assumpsit humanitatem, quod absit,  ullo modo tota Trinitas, sed sola tantummodo Filii deitas. Hec est semper inuicta uictrix de trina et una Deitate catholice fidei ueritas. Itaque sicut est ante secula, sic per secula, et in secula, benedicta sit trina et una Deitas, maiestas, potestas, pietas, ueritas, caritas, et sic semper omnimoda ipsi soli laus, gloria, claritas, Amen. Da, Deus, uere ac uiue, naturaliter une, personaliter trine, tuis euidenter electis credere, intelligere, confiteri et asserere, quod quemadmodum tu, Deus, qui interpretaris timor, et tu Deus caritas, qui interpretaris amor, cum uocaris personaliter trinus timor, et trinus amor, non  tres naturaliter timores et amores, uerum  naturaliter unus et timor et amor: sic nichilominus cum uocaris trina deitas, et trina caritas, non, quod absit, tres naturaliter deitates, et caritates, sed naturaliter una es Deitas, et una tantummodo caritas. Quod profecto per predicatorem ueritatis, et doctorem gentium in fide et ueritate, qui dixit uerissime, Non ergo possumus aliquid contra ueritatem, sed pro ueritate , patenter possumus probare. Siquidem quando baptizamur, id est tinguimur, ter procul dubio mergimur, et tamen propterea trina ipsa mersio, et trinum baptisma, id est trina tinctio, non, quod, absit tres mersiones, et tres tinctiones, aut tria baptismata, sed una est generaliter mersio, et una tinctio, id est unum baptisma,  dicente Apostolo: Unus Dominus, una fides, unum baptisma . Pari etiam modo, cum dicitur trina uel terna fides, ut est illud Sedulii fidelis pete tui:

Iste fidem ternam, ast hic non amplectitur unam:
non tres, quod absit, fides, sed una est fides, dicente Apostolo, una fides. Itaque qui nolunt cum Sabellianis hereticis in eternum habere societatem, credant, confiteantur, colant, canant cum catholicis catholici , trinam deitatem, , trinam sanctitatem, trinam uitam, sapientiam, gloriam, trinum timorem, trinum amorem, trinam caritatem, trinam lucem, salutem, uirtutem, pacem, claritatem, trinam maiestatem,  potestatem, pietatem. Quippe cum debeamus etiam ternam seu trinam amplecti fidem, quam negant peruersi Sabelliani per suam perfidam impietatem. Cuncta sic esse ceu dixi, in duobus probari potest patenter nominibus tantummodo singularis numeri, hoc est in luce pariter et pace. Lux enim et pax ingenita, et lux et pax genita, quin et lux atque pax procedens, non tres pluraliter luces aut paces dici sinuntur ab arte grammatica, neque tres naturaliter, ut latrat heresis Ariana, neque personaliter una, sicut somniat heresis Sabelliana: sed procul dubio lux et pax est naturaliter una; et personaliter trina, sicut amplectens trinam et unam fidem, 418 ac per hoc credens, confitens,  colens, canens trinam et unam lucem et pacem, maiestatem, potestatem, pietatem, trinam et unam deitatem. Sed trinum et unum Deum credit et confitetur Ecclesia magna, sancta, catholica, cui gratis data est, datur, et dabitur Dei gratia, et ob id prorsus ab ea uicissim suppliciter data est, datur et dabitur, ipsi trine et uni deitati, tam per secula, quam simul et in secula, iure laus, honor, gloria. Amen. Iuxta illam sententiam, dant mihi sapientiam, dabo gloriam. Amen. uirtutibus plenus inuitus ad regimen ueniat, uirtutitibus uacuus nec coactus accedat.«

. Hactenus hereseos, abhinc sue inchoationis uerba sunt Gothescalci. Quod hereseos mortiferum uirus idololatrie scilicet matris, qua plures dii, imo  demonia in simulacris coluntur, diabolus scindens se a caritatis unitate, uerba Dei dicentis: Faciamus hominem ad imaginem et similitudinem nostram , male, ut solet, interpretans adinuenit, et sua inuidia, qua mors in orbem terrarum intrauit, in succo pomi ligni uetiti primis hominibus propinauit, dicens: Eritis sicut dii , cum Deus qui est sancta Trinitas, ut Athanasius in libro de propriis Personis, et de unito nomine Deitatis, et Hilarius atque Ambrosius in libris de Fide, et Augustinus in libris de Trinitate ostendunt, in creatione primi hominis dixerit: Faciamus hominem ad imaginem et similitudinem nostram. Singulari quippe numero dicens ad imaginem et similitudinem, ostendit non trinam sed unam esse naturam, hoc est  deitatem, ad cuius imaginem homo fieret: ad imaginem uidelicet suam sancta Trinitas unus Deus fecit illum, sicut sacra Scriptura manifeste demonstrat; et dicens pluraliter, Faciamus et nostram, ostendit Deum, ad cuius imaginem homo fiebat, non unam esse personam, sed tres esse personas. Sic et de eo quod Dominus in Euangelio dixerat: Ego et Pater unum sumus , idem diabolus in uasis sibi condignis loquens, unionem in trinitate personarum per Sabellium docuit, cui in dicto sumus mentis oculos clausit, et per Arium unius deitatis substantiam diuisit, cui ueluti et primis hominibus mentiens oculos ad scientiam mali aperuit, et ad boni ac ueri scientiam clausit, in eo quod dictum est unum, ne fiat discretio potestatis. Cuius inspiratione  Gothescalcus Arium sensu sequens, quem uerbotenus detestatur, post cognitam immanis sceleris uindictam in eodem Ario iustissime satis apertam, trinam deitatem dogmatizare non timet. Contra quos Arium uidelicet, et Arii imo ipsius diaboli filium Gothescalcum, beatus Ambrosius, sancto Spiritu inspirante, in libro de Spiritu sancto  exponens Apostolum: Gratia Domini nostri Iesu Christi, et caritas Dei, et communicatio Spiritus sancti cum omnibus uobis : »Aduertimus igitur, inquit, quod Pater et Filius et Spiritus sanctus in uno eodemque templo per nature eiusdem maneant unitatem. Ergo diuine est potestatis qui habitat in templo. Sicut enim Patris et  Filii, ita et Spiritus sancti sumus templum, non multa templa, sed unum templum, qui unius templum 419 est potestatis. Ubi enim una deitas intelligitur , unus Deus dicitur: quia unus Deus, una diuinitas, et unitas intelligitur potestatis: et tres deos non asserimus, sed negamus, quia pluralitatem non unitas facit, sed diuisio potestatis. Quomodo enim pluralitatem recipit unitas diuinitatis, cum pluralitas numeri sit, numerum autem non recipiat diuina natura.« Hinc manifestum est, quia sicut unitas numerum non habet, ita trina uel trinitas numerum habet. Ergo quod dicitur trinum, uel trina, que habent numerum, in sancta et inseparabili trinitate deitatis non recipit unitas, sed personarum proprietas. Prosecutus quoque peruersus  interpres diabolus, loquens primis hominibus addidit scientes bonum et malum , quatenus sicut ipse ex prouectu auaritie supra modum altitudinem appetens, quando dixit Similis ero Altissimo  cecidit, ita et homo immoderato sublimitatis ambitu caderet, sicut et fecit. Nam cum indebite appetiuit diuinitatem, perdidit iuste immortalitatem. »Huius uie mediator, ut Augustinus dicit, homini diabolus, ut diximus persuasor peccati et precipitator in morte exstitit. Quam mortem, ut scriptum est, Deus non fecit, quia causa mortis ipse non fuit: sed per eius retributionem iustissimam, mors de qua scriptum est: Mors et uita a Domino Deo est , irrogata est peccatori, sicut supplicium iudex irrogat reo. Causa tamen supplicii  non est iniustitia iudicis, sed meritum criminis. Hominem autem, miserum et mortalem sua suasione effectum, quem per consensionem seductum tanquam iure integro possidebat, et ipse nulla corruptione carnis et sanguinis septus, per ipsam corporis fragilitatem, nimis egenum et infirmum tanto superbior, quanto uelut ditior et fortior, quasi pannoso et erumnoso in sua etiam propagine dominatus, quia per unum hominem peccatum intrauit in mundum, et per peccatum mors, et ita in omnes homines pertransiuit, in quo omnes peccauerunt, se in simulacris, uidelicet in diuersis quasi numinibus, per mundum uniuersum quadam iustitia Dei sibi traditum, ad comparationem perditorum, paucis exceptis electis, usque ad aduentum Domini coli fecit.  In cuius aduentu uidens templa demonum deseri, et in nomen liberantis mediatoris currere genus humanum, hereticos mouit, qui sub uocabulo Christiano doctrine Christiane resisterent, quasi possent indifferenter sine ulla correptione haberi in ciuitate Dei, sicut ciuitas confusionis indifferenter habuit philosophos inter se diuersa et aduersa sentientes. Qui ergo in Ecclesia Christi morbidum aliquid prauumque sentiunt, si correpti ut sanum rectumque sapiant, resistunt contumaciter, suaque pestifera et mortifera dogmata emendare nolunt, sed defensare persistunt, heretici fiunt. Genus hominum callidum non spiritu sapientie, sed impatientie, quo solent hereticorum feruere primordia, et pacem perturbare sanctorum.« Que beati Augustini  uerba in Gothescalco spiritu diabolico exagitato, potiusque repleto, multoties sumus experti. Sed hoc, ut 420 isdem beatus Augustinus dicit, in usum cedunt proficientium, iuxta illud Apostoli: Oportet et hereses esse, ut probati manifesti fiant in uobis . Unde etiam scriptum est: Filius eruditus sapiens erit, imprudente autem ministro utetur. Multa quippe ad fidem catholicam pertinentia, dum hereticorum calida inquietudine exagitantur, ut aduersus eos defendi possint, et considerantur diligentius et intelliguntur clarius, et instantius predicantur: et multi qui optime poterant Scripturas dignoscere et pertractare, latebant in populo Dei, nec asserebant solutiones questionum  difficilium, cum calumniator nullus instaret. Nunquid enim perfecte de Trinitate tractatum est antequam oblatrarent Ariani? Nunquid enim perfecte de penitentia tractatum est antequam obsisterent Nouatiani? Sic non perfecte de baptismate tractatum est, antequam contradicerent foris positi rebaptizatores: nec de ipsa unitate Christi enucleate dictum est, nisi posteaquam separatio illa urgere cepit fratres infirmos. Multos enim sensus sanctarum Scripturarum latent, et paucis intelligentioribus noti sunt, nec asseruntur commodius et acceptabilius, nisi cum respondendi hereticis cura impellit. Tunc enim etiam qui negligunt studia doctrine, sopore discusso, ad audiendi excitantur diligentiam, ut aduersarii repellantur. Denique quam  multi Scripturarum sacrarum sensus de Christo Deo asserti sunt contra Photinum? quam multi de homine Christo contra Manicheum? quam multi de Trinitate contra Sabellium? quam multi de unitate Trinitatis aduersus Arianos, Eunomianos, Macedonianos? quam multi de catholica Ecclesia toto orbe diffusa, et de malorum commistione usque in finem seculi, quod bonis in sacramentorum eius societate non obsint, aduersus Donatistas, aliosque si qui sunt qui simili errore a ueritate dissentiunt? Didicimus enim singulas quasque hereses intulisse Ecclesie proprias questiones, contra quas diligentius non defenderetur Scriptura diuina, si nulla talis necessitas cogeret. Quid autem cegit loca Scripturarum, quibus predestinatio commendata  est, copiosius et enucleatius nostro labore defendi, nisi quod Pelagiani dicunt gratiam Dei secundum merita nostra dari? Hec ergo ut ingrata Deo sententia destruatur, gratuitis Dei beneficiis quibus liberamur inimica, et initium fidei, et in ea usque in finem perseuerantiam, secundum Scripturas, unde multa iam diximus, dona Dei esse defendimus. In qua fide multi contra predictos et contra ceteros hereticos, quos enumerare uel commemorare nimis est et presenti operi non necessarium, quorum tamen sensuum probati assertores aut prorsus laterent, aut non ita eminerent, ut eos eminere fecerunt superborum contradictiones, qui nouerant hec tractare atque dissoluere ne perirent infirmi, sollicitati questionibus impiorum  sermonibus et disputationibus suis obscura legis in publicum deduxerunt. Unde Apostolus, quod etiam premisimus, Oportet, inquit, et hereses esse, ut probati manifesti fiant inter uos , qui 421 corripiendi sunt a prepositis suis correptionibus de caritate uenientibus, sed et quique subditi fratres, pro culparum diuersitate, diuersis uel minoribus uel amplioribus: quia et ipsa que damnatio nominatur, quam facit episcopale iudicium, qua pena in Ecclesia nulla maior est, potest, si Deus uoluerit, in correptionem saluberrimam cedere atque proficere. Neque enim scimus quid contingat sequenti die, aut ante finem uite huius de aliquo desperandum est, aut contradici Deo potest, ne recipiat,  et det penitentiam, et accepto sacrificio spiritus contribulati ac cordis contriti, a reatu quamuis iuste damnationis absoluat, damnatumque ipse non damnet. Pastoralis tamen necessitas habet, ne per plures serpant dira contagia, separare ab ouibus sanis morbidam, ab illo cui nichil est impossibile ipsa forsitan separatione sanandam. Nescientes enim quis pertineat ad predestinatorum numerum, qui non pertineat, sic affici debemus caritatis affectu, ut omnes uelimus saluos fieri. Hoc quippe fit, cum singulos quosque ut occurrerint, cum quibus id agere ualeamus, ad hoc conamur inflectere, ut iustificati ex fide pacem habeant ad Deum, quam predicabat Apostolus etiam cum dicebat: Pro Christo ergo legatione fungimur, tanquam Deo exhortante per nos,  obsecramus pro Christo, reconciliamini Deo . Quisquis autem a catholica Ecclesia fuerit separatus, quantumlibet laudabiliter se uiuere existimet, hoc solo scelere, quod a Christi unitate disiunctus est, non habebit uitam, sed ira Dei manet super eum: et quisquis in hac Ecclesia bene uixerit, nichil ei preiudicant aliena peccata, quia unusquisque in ea proprium onus portabit , sicut Apostolus dicit, et quicunque in ea corpus Christi manducauerit ac biberit sanguinem indigne, iudicium sibi manducat et bibit. Cum enim dicit iudicium sibi manducat , satis ostendit quia non alteri iudicium manducat, sed sibi: quia communio malorum non maculat aliquem participatione sacramentorum, sed consensione factorum. Nam si in  factis malis non eis quisque consentiat, portat malus causam suam, et persona sua non preiudicat alteri, quem in confessione mali operis socium non habet criminis. Hec in prefatione de sanctorum Patrum uerbis et sensibus interim dicta sufficiant: abhinc eorumdem nichilominus, sed et quamplurium aliorum catholicorum assertionibus ad singula pestiferi Gothescalci uerba, lethifera respondere singillatim, fauente una et inseparabili Deitate, incipiemus.

Sicut uenefici et sortiarie mel ad os uasculi uirus celantis ponere solent, sic Gothescalcus in initio suprascripte sue compilationis hereticorum errores proponit, et uerbotenus respuit, ut credibilius se catholicum mentiens, simplicibus illudere et se commendabilem reddere possit, et hereticus loquens contra  hereticos, lupus ouis pelle palliare se uolens dicit:



I.

÷»At si metuens anathemate rite percelli, et illud cum Patripassianis pati, dixerit deitatem esse naturaliter unam, hoc consequenter debet et confiteri, 422 si tamen uult ueniam mereri, prorsus esse deitatem personaliter trinam, sicuti scilicet Deum naturaliter unum constat esse, procul dubio personaliter trinum.« Et post aliquanta: »Sicut unamquamque ex Trinitate personam quisquis est catholicus credit et confitetur integrum, plenum, perfectum penitus Deum, sic unicuique persone suam propriam deitatem integram, plenam, perfectam penitus inesse credat et confiteatur et asserat.«

 XL. Hec est summa totius sue blasphemie, quam hinc prolixo sermone confecit, in quo ut piscis, uel auis, aut quodlibet animal, per inquietudinem se uoluens, amplius pessimis blasphemiarum maculis et nodis strictioribus irretiendo semet innexuit, uolens proprii sensus assertionibus, sine Scripture testimoniis, sineque catholicorum sententiis, allegare quia sicut Deus naturaliter unus et personaliter dicitur trinus, ita deitas naturaliter una et personaliter-trina dici debeat. Sed quod dicit Deum personaliter trinum et naturaliter unum, uerum dicit: quod autem dicit confiteri debere deitatem sic personaliter trinam, sicut naturaliter unam, profecto mentitur. Quia deitas ipsa est natura pluralitate carens et numero, qua natura uel deitate, sancta et  inseparabilis Trinitas, sicut scriptum est, Audi: Isrel, Dominus Deus tuus Deus unus est , Pater scilicet, et Filius, et Spiritus sanctus, personaliter trinus, unus est naturaliter Deus. Unde Filius Dei dicit: Ego et Pater unum sumus . Non dicit, unus sumus, sed unum sumus, quod nature uel deitatis unitatem demonstrat. Unde etiam dicit, Ego in Patre et Pater in me est ; et, Pater in me manens ipse facit opera ; et: Qui uidet me uidet, uidet et Patrem : et de Spiritu sancto, Cum, inquit, uenerit paraclitus quem ego mittam uobis a Patre, Spiritum ueritatis qui a Patre procedit, ille testimonium perhibebit de me ; et: Cum uenerit ille Spiritus ueritatis, docebit uos omnem ueritatem. Non enim loquetur  a semetipso, sed quecunque audiet loquetur, et que uentura sunt annuntiabit uobis: ille me clarificabit, quia de meo accipiet, et annuntiabit uobis. Omnia quecunque habet Pater mea sunt: propterea dixi quia de meo accipiet et annuntiabit uobis . De his dixit que ad ipsam Patris diuinitatem pertinent, in quibus illi equalis est omnia que habet Pater habendo. Neque enim Spiritus sanctus de creatura que Patri est subiecta et Filio erat accepturus, quod ait de meo accipiet, sed utique de Patre, de quo procedit Spiritus, de quo natus est Filius. Natura igitur, id est deitas Patris, natura est Filii, natura est Spiritus sancti, qui de Patre et Filio equaliter procedit, et ineffabilis quedam Patris Filiique communio est. Qui totus de Patre procedit,  et totus de Filio, totus in Patre manet, et totus in Filio, qui sic manet ut procedat, sic procedit ut maneat. Unde naturaliter hanc habet cum Patre et Filio unitatis plenitudinem, et plenitudinis unitatem, ut totum Patrem habeat totumque Filium, ipseque totus habeatur a Patre, totus habeatur a Filio, qui etiam a Patre et Filio equaliter datur, imo et a seipso datur, sicut Filius de eo dicit, Spiritus ubi uult spirat . Itaque sicut Pater 423 et Filius plenus et perfectus est Deus, imo unus est cum Patre et Filio Deus, atque una substantia, una deitas, una diuinitas, una essentia, una natura, que, ut Athanasius et Ambrosius concorditer dicunt, non potest diuidi in personis, iuxta uocis  Dominice ueritatem dicentis: Ite, docete omnes gentes, baptizantes eos in nomine Patris, et Filii, et Spiritus sancti . In nomine, inquit, non in nominibus, ut et unum Deum per indistinctum diuine essentie nomen ostenderet, et personarum discretionem suis demonstratam proprietatibus edoceret. Et sanctus Athanasius in libro octauo de Fidei unitate : Qui tres, inquit, uirtutes inducit, tres deos confitetur. Nos autem credimus tres personas, unam deitatem. Si tres deos inducimus, similes sumus gentibus: sed confitemur Patrem in Filio, et Filium in Patre, cum Spiritu sancto. Non separatur unitas, non diuiditur Deitas.« Et sic idem ipse doctor catholicus, qui iam diaconus sacro Niceno concilio cum archiepiscopo suo Alexandro  interfuit, per octo libros hinc a se contra Arianos confectos, non solum per singulas paginas, uerum et per singulos, ut ita dicamus, uersus ac periodos, scripsit et definiuit. Non ergo trina natura, uel trina deitas, sed una natura, et una deitas est Patris et Filii et Spiritus sancti, et hec Trinitas unus est Deus solus, bonus, magnus, eternus, omnipotens. Ipse sibi unitas, deitas, magnitudo, bonitas, omnipotentia, et quidquid ad se substantialiter dicitur. Et non ita in relatiuis uocabulis intelligendum est uel dicendum: quia dici non potest Pater sibi pater, uel Filius sibi filius, uel Spiritus sanctus, sibi Spiritus sanctus, sed hec relatiua uocabula ad aliam procul dubio personam referri debent. Dicente itaque Domino: Si separaueris pretiosum a uili, quasi  os meum eris , uerbis ipsius Domini, et catholicorum sententiis, separata proculque displosa est, et adhuc, uel si non potest longius, ipso tamen annuente qui aperit os mutum, et linguas infantium facit disertas, et dicit Aperi os tuum, et ego adimplebo illud , uel latius displodetur falsitas Gothescalci, quam inordinate permiscuit ueritati, tanquam leprosus in uno corpore diuersos habens permistos colores. Ut enim tradunt magistri Ecclesie, leprosi hereticos non absurde significant, scientiam uere fidei non habentes, et uarias erroris doctrinas proferentes. Non enim uel abscondunt imperitiam suam, sed pro summa peritia proferunt in lucem, et iactantiam sermonis ostentant. Nulla prorsus falsa doctrina est, que non aliqua uera  intermisceat. uera ergo falsis: inordinate permista, in una disputatione uel narratione hominis, tanquam in unius corporis colore, apparentia significant lepram, tanquam ueris falsisque colorum locis, humana corpora uariantem atque maculantem. Hi autem tam uitandi sunt Ecclesie, ut si fieri potest longius remoti magno clamore Christum interpellent, sicut de leprosis legitur, quia steterunt a longe et leuauerunt uocem . Sed et necesse est Ecclesie prepositis, et cunctis 424 fidelibus, ut non modo fortiter hostibus Christi apertis resistant, uerum et prudenter lupos rapaces se ouinis pellibus contegentes attendant et uitent, ne eos fallere possint, sicut hic Gothescalcus, qui non solum religioso  habitu monachi, sed et falsi nominis scientia aliquandiu se contegens plures decepit, donec quod corde confouerat erupit aperte in regulum. Cuius pellem ouinam, quia se inde non bene contexit, doctores catholici detrahentes, nudum lupum, apertumque hostem ouilis Dominici, quod est Ecclesia, eum esse demonstrant. Hoc modo Athanasius in libro primo de Trinitate: »Hec est, inquit, materia formule in collisione hereticorum, et hec tituli uictoria in absolutione catholicorum, quam significat principale mandatum Dei: Euntes baptizate omnes gentes in nomine Patris, et Filii, et Spiritus sancti . Audi in hoc admirabile et regale decretum, in quo omne sacramentum in deitate Trinitatis uniter continetur. Qui dixit in nomine, euidenter  unam deitatem in Trinitate consistere declarauit: et quod prosecutus est, Patris, et Filii, et Spiritus sancti, per singula nomina, singulas personas inesse distinxit.« Et Hilarius in libro de Synodis: »Caret igitur, fratres, similitudo nature contumelie suspicione: nec potest uideri Filius idcirco in proprietate paterne nature non esse, quia similis est, cum similitudo nulla sit nisi ex equalitate nature. Aequalitas autem nature non potest esse nisi una sit, una uero non persone unitate, sed generis. Hec fides pia est, hec conscientia religiosa, hic salutaris sermo est, unam substantiam Patris et Filii idcirco non negare, quia similis est, similem uero ob id predicare, quia unum sunt.« Hoc et de Spiritu sancto sentiendum esse, idem in fine duodecimi libri  de Fide  demonstrat orans: »Dona mihi, inquiens, hanc conscientie mee uocem, ut quod in regenerationis mee symbolo baptizatus in Patre et Filio et Spiritu sancto professus sum, semper obtineam, Patrem scilicet te nostrum, Filium tuum una tecum adorem, Spiritum sanctum tuum, qui ex te per unigenitum tuum est, promereat.« Et in hymno euangelico pulcherrime a se composito dicit »Spiritum Dei perfectum Trinitatis uinculum.« Et Gregorius Nazianzenus, cuius uerba beatus Augustinus in libro de Bono perseuerantie  ad testimonium deuocat, dicit: »Unius deitatis, queso uos, confitemini Trinitatem: si uero aliter uultis, dicite unius esse nature.« Et sanctus Ambrosius in hymno catholico dicit:

 Tu Trinitatis unitas,
Orbem potenter qui regis
Quod beatus Augustinus, quasi eius sensum exponens, in primo libro  de Trinitate explicat: »Diuinitatem, inquit, uel ut certius expresserim deitatem, que non est creatura, sed est unitas Trinitatis incorporea et incommutabilis, et sibimet consubstantialis, et ceterna natura.« Et item sanctus Ambrosius in primo libro de Fide : »Unum, inquit, Deum, non duos aut tres deos dicimus, ut impia Arianorum heresis dum 425 criminatur incurrit. Tres enim deos dicit qui diuinitatem separat Trinitatis, cum Dominus dicendo:  Ite, baptizate in nomine Patris et Filii et Spiritus sancti. , unius esse Trinitatem potestatis ostenderit. Nos Patrem et Filium et Spiritum sanctum confitemur, ita ut in Trinitate perfecta et plenitudo sit diuinitatis, et unitas potestatis. Omne regnum in se diuisum facile destruetur , Dominus hoc dicit. Non ergo diuisum est regnum Trinitatis. Si autem diuisum non est, unum est: quod enim unum non est, diuisum est. Tale ergo regnum esse cupiunt Trinitatis, quod diuisione sui facile destruatur, imo quia non potest destrui, constat non esse diuisum. Non enim diuiditur Trinitas, nec scinditur, et ideo nec corruptele subditur, nec etati.« Et item : »Diuersitas plures facit, unitas potestatis excludit numeri quantitatem,  quia unitas numerus non est, sed hec omnium ipsa principium est.« Et Augustinus in libro uIII de Trinitate: »Tres, inquit, personas eiusdem essentie, uel tres personas unam essentiam dicimus.« Et item in libro u : »Quidquid ad se ipsum dicitur Deus, et de singulis personis similiter dicitur, id est de Patre et Filio et Spiritu sancto, et simul de ipsa Trinitate, non pluraliter, sed singulariter dicitur. Quoniam quippe non aliud est Deo esse, aliud magnum esse, sed hoc idem illi est esse quod magnum esse, propterea sicut non dicimus tres essentias, sic non dicimus tres magnitudines, sed unam magnitudinem et unam essentiam. Essentiam dico, que Grece dicitur, quem usitatius substantiam uocamus.« Tres  autem personas confitemur. Et sanctus Hieronymus scribens ad Damascum papam : »Sufficiat, inquit, nobis dicere unam substantiam, tres personas subsistentes, perfectas, equales, ceternas. Taceantur tres hypostases si placet, et una teneatur.« Et item: »Si quis autem hypostasim usiam intelligens non tribus personis unam hypostasim dicit, alienus a Christo est.« Sciendum quoque est quoniam essentia, quam Greci usiam dicunt, et hypostasis, que substantia interpretatur, et natura et diuinitas et deitas apud Latinos unum idemque est in sancta et inseparabili Trinitate, sicut catholici doctores ostendunt. Ait enim Theophilus Alexandrinus episcopus in epistola paschali : »Cum his qui Trinitatis unam confitentur diuinitatem  in celis premia recipiamus.« Et item in alia epistola paschali : »Pietas in Deum toto cordis timore seruetur, exsecrantesque deorum numerum, Patris et Filii et Spiritus sancti unam confiteamur indiscretamque substantiam, in qua et baptizati uitam eternam suscepimus, et si Dei tribuerit clementia, cum angelis merebimur Dominicum pascha celebrare.« Et item in tertia paschali epistola : »Possessiones castitatis et sanctimoniam requiramus, adorantes Patris et Filii et Spiritus sancti diuinitatem.« Et sanctus Celestinus papa in epistola ad orientales episcopos : »Optaremus, inquit, quidem, sicut est una deitatis essentia, ita inter omnes  qui ubique sunt homines unam recte fidei ueritatem teneri.« Et magnus Leo papa, ac 426 sancta synodus, que in urbe Roma conuenit, in epistola ad Theodosium Augustum : »Obsecramus, inquiunt, coram unius deitatis inseparabili Trinitate, que tali facto leditur.« Et ad Palestinos : »Natura unigeniti natura est Patris, natura Spiritus sancti, simulque impassibilis, simul est incommutabilis, sempiterne Trinitatis indiuisa unitas, et consubstantialis equalitas.« Et ad Leonem Rauennensem episcopum : »Apostolica reclamante doctrina, que nobis unam predicat in Trinitate deitatem, unam in fide confessionem, unum in baptismate sacramentum.« Et gloriosus papa Gregorius in octaua decima Euangelii homilia:  »Tunc quippe Abraham diem Domini uidit, cum in figura summe Trinitatis tres angelos hospitio recepit: quibus profecto susceptis, sic tribus quasi uni locutus est, quia et si in personis numerus Trinitatis est, in natura unitas diuinitatis.« Et in uigesima quarta: »Ille in hoc spiritu operationem percipit, qui fidem Trinitatis agnoscit, ut et Patrem, et Filium, et Spiritum sanctum unius uirtutis credat, unius substantie esse fateatur.« Et post aliquanta: »uera nostra requies tunc est, cum ipsam iam claritatem Trinitatis agnoscimus, quam in unitate diuinitatis esse certum tenemus.« Et in homilia decima sexta Ezechielis: »Ipsa, inquit, fides atque ipsum meritum tenuit corda precedentium, que repleuit corda sequentium sub Testamento Nouo positorum, sicut et  per Paulum dicitur: Habentes autem eumdem spiritum fidei, sicut scriptum est: Credidi propter quod locutus sum, et nos credimus propter quod et loquimur . Spiritales quippe illi Patres omnipotentem Deum Trinitatem ita esse crediderunt, sicut eamdem Trinitatem noui Patres aperte locuti sunt. Isaias namque audiuit angelica agmina in celo clamantia: Sanctus, sanctus, sanctus Dominus Deus sabaoth . Ut enim personarum trinitas monstraretur, tertio sanctus dicitur: sed ut una esse substantia Trinitatis appareat, non Domini sabaoth, sed Dominus sabaoth esse perhibetur. Quod Dauid quoque similiter sentiens ait: Benedicat nos Deus, Deus noster, benedicat nos Deus . Qui cum tertio dixisset Deum, ut unum hunc esse ostenderet,  subdidit, et metuant eum omnes fines terre. Paulus quoque loquitur dicens: Quoniam ex ipso, et per ipsum, et in ipso sunt omnia . Ex ipso, uidelicet ex Patre, per ipsum, per Filium, in ipso autem, in Spiritu sancto. Quem ergo ipsum cum tertio dixisset, adiunxit ipsi gloria in secula seculorum. Amen. Qui enim non dicit ipsis, sed ipsi, dicendo ter ipsum distinxit personas, et subiungendo ipsi gloria non diuisit substantiam.« Et sanctus Prosper in libro Epigrammatum dicit:

Omnipotens Genitor Natusque et Spiritus almus,
Una in personis par tribus est deitas.
Et item:

Una trium deitas una est essentia

 Et uenerabilis presbyter Beda in homilia dicit: »Nouerant tunc 427 apostoli Christum esse in Patre per unitatem indiuidue Trinitatis.« Et post aliquanta: »Non autem dubitandum quia quibus gloria Filii reuelabitur, eisdem quoque Patris et Filii et Spiritus sancti liceat adesse conspectui, quia quorum una est diuinitas, una utique et inseparabilis uisio est.« Et aliquanto superius: »Post dies decem assumptionis sue, hoc est hodierna die, Spiritus illos de celo chrismate donauit. Ubi ipsum Christum ad eos uenisse nullus ambigit, qui inseparabilem sancte Trinitatis naturam, uirtutem, et operationem esse cognouit.« Et in homilia trigesima secunda. Quod adiunxit, quia uos me amatis , eadem ratione sentiendum est,  quia quicunque filium recte amat, hunc cum Patre et amborum Spiritu amat, »quia quorum inseparabilis est natura diuinitatis, horum una eademque sunt dona uirtutis.« His orthodoxorum testimoniis, qui suas sententias euangelica ueritate, et apostolica auctoritate, et legis ac prophetarum oraculis confirmauerunt, sicut in memoratis eorum libris qui uolet sine difficultate preualet inuenire, manifestissime declaratur, quia deitas que Trinitatis est unitas, trina personaliter intelligi, credi, et dici non debet, ut blasphemat Gothescalcus; quia si deitas personaliter est trina, sicut tres sunt in sancta Trinitate persone, diuisa, quod absit, erit deitas in tribus illis personis, et iam non erit indiuidua Trinitas, que propter unam eamdemque  diuisibilem deitatem, id est substantiam et naturam, inseparabilis etiam in personis sensu est intelligenda, sicut Augustinus et ceteri orthodoxi doctores dicunt. Unde constantissime catholica fides predicat deitatis unitatem in Trinitate personarum, et Trinitatem personarum in unitate deitatis uenerari debere. Quoniam sicut singillatim unamquamque personam Deum et Dominum plenum ac perfectum, et quidquid substantialiter dici de Deo potest, propter unam eamdemque deitatem, que tota in singulis est personis, confiteri Christiana ueritate compellimur, ita tres deos uel dominos dicere, propter unam eamdemque deitatem, sancte uidelicet Trinitatis unitatem, que tota et indiuisa atque inseparabilis simul est in tribus sancte Trinitatis personis,  catholica religione prohibemur. Plura siquidem et horum et aliorum catholicorum doctorum hinc testimonia hic possemus congerere, nisi hec tantum ad demonstrandam ueritatem credidissemus sufficere. Nam et Leo sancte catholice et apostolice sedis pontifex istorum duntaxat, qui eum tempore et si non loco precesserunt uel merito, pauca numero, sed magna auctoritatis et recte fidei genio, testimonia Leoni Augusto ad confirmandam fidem catholicam credidit mittenda sufficere . Quapropter Gothescalci sententia dicentis, et uel quid dicat non intelligentis, uel scienter errantis, seque suis uerbis apertissime impugnantis, sic naturaliter unam et personaliter trinam esse deitatem,  sicut naturaliter unus est Deus et personaliter trinus, tantorum et talium testium auctoritate 428 falsissima esse reuincitur, et iam secundum sacros canones Africanos ipse ad alia falsiloquia proferenda, uel quecunque sententia sua falsa ad audiendum non debet admitti, presertim cum scriptum sit: In ore duorum uel trium testium omne uerbum consistere debere . Et sacri Niceni canones , neophytum episcopum, si circa huiusmodi personam aliquod delictum anime reperiatur, a duobus uel tribus testibus iuxta Apostolum redargutum a clero precipiunt abstinere. Multo magis autem os heretici, quem post primam et secundam correptionem  uitari iubet Apostolus, debet modis omnibus oppilari. Hoc namque sacrum  Nicenum concilium, non adinuentione humana, sed inspiratione et auctoritate diuina constituit. Hoc omnia sancta concilia post illud habita, scilicet Antiochenum, Sardicense, Ephesinum primum, Chalcedonense, et uniuersa prouincie Atrice concilia confirmauerunt. Hoc omnium catholicorum sacre Noui ac ueteris Testamenti Scripture tractatorum, ex eisdem Scripturis protestantur eloquia, ut quicunque uult saluus esse, tres sancte Trinitatis personas Patrem, et Filium, et Spiritum sanctum, , id est eiusdem essentie, substantie, deitatis, diuinitatis, nature, uel unam essentiam, substantiam, deitatem, diuinitatem, naturam inseparabilem atque indiuisibilem credat et confiteatur, ita ut singillatim unamquamque personam uerum,  plenum, perfectumque Deum, et totas tres simul personas unum, uerum, plenum, perfectumque Deum credat et confiteatur, quia Patris et Filii et Spiritus sancti una est deitas, que Trinitatis est unitas: et hac unitate, id est deitate, que trina esse non potest, quoniam pluralitate et numero qui in personis est caret, unus Deus, sancta Trinitas inseparabilis etiam in personis distinctis sensu est intelligenda. In hac fide secundum traditionem Domini omnes fideliter baptizantes baptizant, et homines fideles baptizantur, et fiunt Christiani per uniuersum mundum.

Sola pseudosynodus Ariminensis hanc Trinitatis consubstantialitatem Arii secuta dementiam fraude abiecit, et ob id ex tunc et nunc, et usque in eternum, sententiam damnationis promeruit. Ergo  quia, ut sanctus Celestinus dicit, non est agentium causa solorum, uniuersa Ecclesia quacunque nouitate pulsatur, oportet ut et aduersum eos, qui hanc uetustissimam et perniciosissimam heresim, multorum fortissimorum bellatorum sudore deuictam, et celesti mucrone peremptam, rediuiuo furore conantur resuscitare trinam deitatem dogmatizantes, non nouo sed sempiterne deitatis, que est unitas Trinitatis, eterno iudicio proferatur primi capituli sententia sessionis octaue quinte synodi centum et quinquaginta trium episcoporum, sub Iustiniano imperatore, et uigilio papa, Constantinopoli contra Theodorum et omnes hereticos habite: qui in principio decem et octo capitulorum  a se subscriptorum posuerunt decernendo dicentes : »Si quis non confitetur 429 Patris et Filii et Spiritus sancti unam naturam siue substantiam, et unam uirtutem et potestatem, Trinitatem consubstantialem, unam deitatem in tribus subsistentiis siue personis adorandam, talis anathema sit. Unus enim Deus est Pater ex quo omnia, et unus Dominus iehsu Christus per quem omnia, et unus Spiritus sanctus in quo omnia.« Et in epistola sancti Sophronii Hierosolymitani episcopi ad Sergium Constantinopolitanum episcopum, a sexta synodo  receptissima, ita scriptum est: »Trinitatem itaque in unitate credimus, et unitatem in Trinitate glorificamus. Trinitatem quidem pro tribus subsistentiis, unitatem autem propter  singularitatem deitatis. Sicut igitur sancta Trinitas numerabilis personalibus est subsistentiis, sic sancta unitas extra omnem est numerum: et hec quidem indiuisibilem habet diuisionem, et inconfusam gerit coniunctionem. Cum diuiditur namque numerabilibus subsistentiis, et numeratur personalibus alternitatibus, identitate essentie atque nature coniungitur, et omnimodam partitionem non recipit. Unitas enim singularis et incomputabilis omnem refugit secundum essentiam numerum. Unus enim Deus a nobis enixius creditur, quoniam et deitas una flagranter predicatur, licet in Trinitate personarum agnoscatur: et unus Dominus a nobis enuntiatur, quoniam et dominatio una firmiter agnoscitur, licet in tribus subsistentiis demonstretur. Neque secundum  quod unus est Deus, et una est deitas, est diuisibilis et in tres Deos partibilis, uel in tres deitates producendus: neque secundum quod unus est Dominus, distans est, et in tres dominos expandendus est, ac in tres dominationes dilatandus est. Arianorum hec est impietas, que in inequales deos unum concidit Deum, et in dissimiles deitates unam partitur deitatem, et in alterigenas tres dominationes unam distinguit dominationem.« Et item: »Quemadmodum igitur unum Deum didicimus sapere, ita unam deitatem confiteri percepimus: et sicut tres subsistentias exorare didicimus, ita et tres glorificare personas instruimur. Non alium unum Deum preter tres cognoscentes personas, neque preter tres personas consubstantiales Trinitatis, que sunt Pater et  Filius et Spiritus sanctus, alteras preter unum Deum agnoscimus. Et idcirco unum hec tria in quibus est deitas predicamus, et tria unum quorum est deitas annuntiamus, siue quod est accuratius ac manifestius dicere, que Deus est atque cognoscitur. Hoc ipsum quippe et unum est, et tria creditur, et tria predicatur, et unum ueraciter annuntiatur: et neque unum quatenus unum est, tria recipitur, neque tria secundum quod tria sunt, unum aduertitur, quod est et mirabile, et omni certe plenum stupore est. Hoc ipsum namque et numerabile est, et refugit numerum. Numerabile quidem tribus suis subsistentiis, refugit autem numerum singularitate deitatis. Unitas quippe eius essentie atque nature numerari  penitus non admittit, uti non et differentiam 430 deitatis introducat, et ex hoc essentie et nature, et deorum multitudinem unum principium faciat.« Et item: »Deus quidem est Pater, Deus uero est Filius, similiter et Deus est et Spiritus sanctus, eo quod indiuise et indiminute eedem tres persone una impleantur deitate, et in unaquaque earum funditus tota est. Nam deitas diuisionem non sustinet, et in tribus ipsis personis plenifice atque perfecte est, non partibiliter siue ex parte easdem implens personas, sed in unaquaque existens: plenissima et una permanens, licet in tribus personis monstretur, et ad deorum multitudinem non excurrens, licet in tribus sit subsistentiis, ut non corporalem quamdam sustineat sectionem, que certe est impassibilis, et incorporea,  et pari nesciens que creature sunt propria.«

De hac epistola sextum sanctum concilium in actione decima tertia dicit: »Pertractauimus, inquiens, et synodica uenerabilis memorie quondam archiepiscopi sancte Dei Hierosolymorum ciuitatis, et hec reperientes cum uera fide conuenientia, apostolicisque sanctorum atque probabilium Patrum doctrinis paria, utpote que sunt orthodoxa, recipimus, et ut salubria sancte catholice et apostolice Ecclesie suscepimus, et nomen eius inseri in sanctis dypticis sanctarum Ecclesiarum iustum esse iudicauimus.« Similiter et in epistola Agathonis pape ad iuniorem Constantinum imperatorem  missa scriptum est: »Ut, inquit, uestre diuinitus institute pietati quid apostolice nostre fidei uigor  contineat breuiter intimemus, quam percepimus per apostolicam apostolicorumque pontificum traditionem, et sacrarum quinque generalium synodorum, per quas fundamenta catholice Christi Ecclesie firmata atque stabilita sunt. Hic igitur status est euangelice atque apostolice nostre fidei regularisque traditio, ut confidentes sanctam et inseparabilem Trinitatem, id est Patrem et Filium et Spiritum sanctum, unius esse deitatis, unius nature et substantie siue essentie, unius eam predicemus et naturalis uoluntatis, uirtutis, operationis, dominationis, maiestatis, potestatis et glorie. Et quidquid de eadem sancta Trinitate essentialiter dicitur, singulari numero tanquam de una natura trium consubstantialem personarum comprehendamus regulari  ratione hoc instituti.« Sed et in synodica ipsius Agathonis pape, confirmata in Romana synodo a centum uiginti quinque episcopis, et per uicarios eius ad sextam synodum  centum quinquaginta episcoporum Constantinopolim missa, scriptum est: »Sola est, inquit, nostra substantia fides nostra, cum qua nobis uiuere summa est gloria, pro qua mori lucrum eternum est. Hec est perfecta nostra scientia, ut terminos catholice atque apostolice fidei, quos usque hactenus apostolica sedes nobiscum et tenet et tradit, tota mentis custodia conseruemus, credentes in Deum Patrem omnipotentem, factorem celi et terre, uisibilium omnium et inuisibilium, et in Filium eius unigenitum,  431 qui ante omnia secula ex eo natus est, uerum Deum de Deo uero, lumen de lumine, natum non factum, consubstantialem Patri, id est eiusdem cum Patre substantie, per quem omnia facta sunt que in celo et que in terra: et in Spiritum sanctum dominum et uiuificatorem, ex Patre procedentem, cum Patre et Filio coadorandum et conglorificandum: trinitatem in unitate, et unitatem in trinitate, unitatem quidem essentie, trinitatem uero personarum, siue subsistentiarum. Deum Patrem confitentes, Deum Filium, Deum Spiritum sanctum. Non tres deos sed unum Deum, Patrem et Filium et Spiritum sanctum: non trium nominum subsistentiam, sed trium subsistentiarum unam substantiam, quorum una essentia, siue substantia,  uel natura, id est una deitas, una eternitas, una potestas, unum imperium, una gloria, una adoratio, una essentialis sancte et inseparabilis Trinitatis uoluntas et operatio, que omnia condidit, dispensat et continet.« Que ita, ut uerbis utamur ipsius sexte synodi, cum quinque ante habitis sanctis conciliis predicabiliter receptissima, et irrefragabiliter credenda atque tenenda, in actione 18 confirmata sunt: »Excitauit igitur, inquiens sexta synodus , Christus Deus noster fidelissimum imperatorem, nouum Dauid uirum secundum cor suum inueniens, qui non dedit iuxta quod scriptum est, somnum oculis suis, et palpebris suis dormitationem , donec per hunc nostrum a Deo congregatum sacrumque conuentum, ipsam recte fidei  reperit perfectam predicationem, secundum enim a Domino editam uocem: Ubi duo uel tres fuerint congregati in nomine meo, ibi sum in medio eorum . Que presens sancta et uniuersalis synodus, fideliter suscipiens et expansis manibus amplectens suggestionem, que a sanctissimo ac beatissimo Agathone antique Rome facta est, ad Constantinum piissimum ac fidelissimum nostrum imperatorem, que nominatim abiecit eos qui docuerunt uel predicauerunt, sicut superius dictum est, unam uoluntatem et unam operationem in incarnationis dispensatione Domini nostri Iesu Christi ueri Dei nostri adeque amplexa est et alteram synodalem suggestionem, que missa est a sacro concilio, quod est sub eodem sanctissimo papa centum uiginti quinque  Deo amabilium episcoporum, ad eius a Deo instructam tranquillitatem, utpote consonantes sancto Chalcedonensi concilio, et tomo sacratissimi et beatissimi pape eiusdem antique Rome Leonis, qui directus est ad sanctum Flauianum, quem et columnam recte fidei huiusmodi synodus appellauit. Ad hec et synodicis epistolis, que scripte sunt a beato Cyrillo aduersus impium Nestorium et ad orientales episcopos. Assecuti quoque sancta quinque uniuersalia concilia, et sanctos atque probabiles Patres, consonanterque confiteri diffinientes Dominum nostrum Iesum Christum, uerum Deum nostrum unum de sancta et consubstantiali et uite originem prebente Trinitate, perfectum in 432 deitate, et perfectum  eumdem in humanitate, Deum uere et hominem uere eumdem ex anima rationali et corpore, consubstantialem Patri secundum deitatem, et consubstantialem nobis secundum humanitatem.« Et sic catholice usque ad finem percurrentem sermonem confirmauerunt et subscripserunt centum quinquaginta episcopi, dicentes: »His igitur cum omni undique cautela atque diligentia a nobis formatis, diffinimus aliam fidem nulli licere proferre aut conscribere, componereue aut sapere, uel etiam aliter docere. Qui uero presumpserint fidem alteram uel componere, uel proferre, uel docere, uel tradere, aut symbolum uolentibus conuerti ad agnitionem ueritatis ex gentilitate, uel ex Iudaismo, aut ex qualibet herese, aut qui nouitatem uocis uel sermonis  adinuentionem, ad subuersionem eorum que nunc a nobis determinata sunt introducere, hos, si quidem episcopi fuerint aut clerici, alienos esse episcopos ab episcopatu, clericos uero a clero: si autem monachi fuerint uel laici, etiam anathematizari eos.« Et subscriptiones: Theodorus humilis presbyter sancte Romane Ecclesie, locum gerens Agathonis ter beatissimi uniuersalis pape urbis Rome subscripsi. Et deinceps per ordinem singuli. Et per acclamationem more suo, sicut et in conciliis aliis legimus, anathematizauerunt omnes hereticos, et omnes qui suffragantur hereticis. Inter quos omnes anathematizati sunt et Predestinatiani, quorum heresis, auctoritate pape Celestini ex delegatione ipsius, per sanctum Prosperum in Galliis est  reuicta . Et in edicto Constantini imperatoris, quod petentibus episcopis ad confirmationem istius sexte synodi fecit et confirmauit, ita scriptum est: »Credimus in Patrem, et Filium, et Spiritum sanctum: Trinitatem in unitate, et unitatem in Trinitate, unam substantiam in tribus subsistentiis. Unitatem quidem propter naturalem unionem ac dominationem: Trinitatem uero propter trium subsistentiarum perfectionem, et diuitias superexistentis bonitatis. Unitas quippe uere est Trinitas, quia unita est deitate, et Trinitas uere est unitas, diuisa proprietatibus, et non dispertita eternitate: ipsa enim sibimet consempiterna est, et essentia equalis honoris est. Nec enim exstitit seculum, quando cum Patre non erat et Filius, cuius  utique uocabatur pater, si non simul cum eo erat sine principio filius? Nec erat quando non erat cum utrisque Spiritus sanctus. Unus igitur hec tria Deus, que inuicem cum sola singillatim differentia in communitate essentie inseparabiliter discernente unamquamque personam intelliguntur. Solus proinde Pater Pater est, solus Filius Filius, solus Spiritus sanctus Spiritus sanctus. His etenim differentiis non conuertuntur ad inuicem. Sed in his quidem inseparabiliter diuiduntur: communicant autem essentie unitate, Trinitas simplex, et impartita atque incomposita. Ex tribus perfectis, ex seipsa perfecta, et superperfecta, una natura atque deitate, et una uoluntate 433 unaque  operatione glorificanda. Quorum enim una natura est, horum et uoluntas et operatio una est, sicut nos docuit Dei cultor Basilius« et in fine ipsius edicti: »Unus, inquit, Dominus, una fides, unum baptisma, una in Deo nunc est Ecclesia. Si quis igitur Christi amator est, et metuit Dominum, optatamque salutem desiderat, hanc fidem orthodoxam teneat. Nec enim erit per aliam fidem saluatus. Si quis uero hominum quidem personis gratiam exhibet, caritatis autem in Deum emulatorem se non demonstrat, presentemque piam nostram constitutionem non recipit, si quidem episcopus est, uel clericus, aut monachico circumdatus est habitu, depositionis penam persoluet: si uero in ordine dignitatum insertus est, supplicio proscriptionis mulctetur,  eique cingulum adimatur: sin autem idiotice sortis est, ex hac regia omnique penitus ciuitate exteris addicatur, et super hec omnia terribilis atque inexpiabilis iudicii non effugiet cruciatum.«

Quapropter his que Gothescalcus, alter uidelicet pro modulo suo Simon magus, in scriptis suis frequenter posuit spiritu furioso exagitatus, exaltato corde, et elatis oculis, se mendaciter promittens in mirabilibus super se ambulaturum, petendo ut sibi tria dolia parentur, unum uidelicet dolium plenum feruenti adipe, et aliud plenum feruenti oleo et tertium plenum bullienti pice, et cum uicissim in unumquodque dolium usque ad collum intrans de illis tribus doliis illesus exierit, credatur ab omnibus assertio illius esse uerissima, qua dicit, preter istam  blasphemiam quod deitas sic personaliter sit trina ut est naturaliter una, quia sicut Deus electos ad regnum eternum, ita reprobos ad interitum predestinauit eternum, et non uult omnes homines saluos fieri, nisi tantum eos qui saluantur, et non est passus nisi tantummodo pro electis, et nullus de iis periet, pro quibus fusus est sanguis Christi, nemo fidelis ac sobrius sensum debet accommodare, presertim cum Dominus hinc uerbo et exemplo in congressione contra diabolum, dixerit: Non tentabis Dominum Deum tuum , qui ut omnipotens agere poterat quod diabolus postulauerat, et iste implere non possit quod falso et inuerecunde confingit; sed apostolico zelo succensus, contra huiusmodi mortiferas suggestiones, uelut antidotum  salubre debet corde et ore proferre: Si quis, inquiens, aliter euangelizauerit preter id quod euangelizatum est a sancto Spiritu per ora supradictorum doctorum et sanctorum episcoporum in sex prefatis conciliis, de unitate deitatis, que est unitas trinitatis, et de omnibus capitulis ad orthodoxam fidem specialiter pertinentibus, que catholica et apostolica predicat et tenet Ecclesia, anathema sit. Et de his que secundum tramitem Scripturarum traditionemque maiorum diffinita sunt, contra Gothescalcum, uel contra quemcunque alium, in quamcunque disputationem intrare nemo debet presumere, sed damnatus, ut spuria uitulamina in ipsa radice amaritudinis, 434 uel exsilio, uel ergastulo, separatus  a consortio fidelium; ne aliis nocere ualeat qui sibi prodesse non uolet, sine retractatione male pertinaciter sentiens debet retrudi, et in ipsa exsilii uel retrusionis alligatione perpetua permanere, nisi forte Deo respiciente resipiscat a diaboli laqueo a quo captus tenetur, ad ipsius misericordissimi et omnipotentissimi Domini uoluntatem, sicut ex auctoritate epistole magni pape Leonis ad Pulcheriam Augustam  percepimus, in qua scriptum est: »De Eutyche, inquit, totius scandali et prauitatis auctore hoc clementia uestra precipiat, ut ab eo loco qui Constantinopolitane urbi nimis uicinus est longius transferatur, ne frequentioribus solatiis eorum, quos ad impietatem suam traxit, utatur; monasterio quoque ipsius, cui perniciose indigneque presedit,  catholicum abbatem iubete preponi, qui illam seruorum Dei congregationem, et a prauo dogmate liberare, et institutis ueritatis possit imbuere.« Quia uero de huiusmodi tanquam de dubiis disputare non debeamus, idem Leo ad Martianum Augustum : »Per ipsum, inquiens, Dominum nostrum Iesum Christum, qui regni uestri est auctor et rector, obtestor et obsecro clementiam uestram, ut in presenti synodo fidem, quam beati Patres nostri ab apostolis sibi traditam predicauerunt, non patiamini quasi dubiam retractari, et que olim maiorum sunt auctoritate damnata, rediuiuis nunc non permittatis conatibus excitari illudque potius iubeatis, ut antiqua Nicene synodi constituta, remota hereticorum interpretatione, permaneant.«  Et item ad Leonem Augustum  dicit: »Prenoscat, inquiens, pietas tua uenerabilis imperator, hos quos spondeo dirigendos, non ad confligendum cum hostibus fidei, nec ad certandum contra illos, a sede apostolica profecturos: qui de rebus et apud Niceam et apud Chalcedonam, sicut Deo placuit, diffinitis, nullum inire audemus tractatum, tanquam dubia uel infirma sint, que tanta per Spiritum sanctum fixit auctoritas. Instructioni autem paruulorum nostrorum, qui post lactis alimoniam cibo desiderant solidiore satiari, ministerii nostri presidium non negamus, et sicut simpliciores non spernimus, ita a rebellibus hereticis abstinemus, memores precepti Dominici dicentis: Nolite sanctum dare canibus, neque miseritis margaritas uestras ante  porcos . Nimis quippe indignum, nimisque iniustum est, eos ad libertatem disceptationis admitti, quos significat Spiritus sanctus per Prophetam dicens, Filii alieni mentiti sunt mihi . Qui etiam si Euangelio non resisterent, de illis tamen se esse monstrarent, de quibus scriptum est: Deum se profitentur scire, factis autem negant.« Et item ad eumdem Augustum dicit: »Que patefacta sunt querere, que perfecta sunt retractare, et que sunt diffinita conuellere, quid aliud est quam de adeptis gratiam non referre, et ad interdicte arboris cibum improbos appetitus mortifere cupiditatis extendere?« Beatus quoque Ambrosius in libro primo de Fide ad Gratianum, imperatorem,  435 et sanctus Augustinus in libro contra quinque hostium genera, et Agatho papa, ac Sophronius Hierosolymorum episcopus, similiter sentientes, atque Proclus Constantinopolitanus episcopus dicens: Fugiamus turbulentos et cenosos fallacie riuos, sectas Deum impugnantes, Arii dico furorem, diuidentem indiuiduam Trinitatem in quinta synodo scribentes, et sanctus Athanasius in libris suis demonstrat hec que Gothescalcus didicit, uidelicet quia sicut Deus personaliter est trinus, sic deitas personaliter est trina, sensisse prefatum Arium et complices eius in sacra Nicena synodo condemnatos: quos cum omnibus qui contra symbolum Nicenum sentire presumunt, omnia concilia catholica damnauerunt et damnant. Unde S. Gelasius ad uniuersos  episcopos per Dardaniam constitutos , »Patres, inquit, nostri catholici uidelicet doctique pontifices in unaquaque heresi quolibet tempore suscitata, quidquid pro fide, pro ueritate, pro communione catholica atque apostolica, secundum Scripturarum tramitem, predicationemque maiorum, facta semel congregatione sanxerunt, inconuulsum uoluerunt deinceps firmumque constare, nec in hac eadem causa denuo que prefixa fuerant retractari qualibet recenti presumptione permiserunt, sapientissime peruidentes, quoniam si decreta salubriter cuique liceret iterare, nullum contra singulos quosque prorsus errores stabile persisteret Ecclesie constitutum, ac semper iisdem furoribus recidiuis omnis integra diffinitio turbaretur.  Nam si limitibus etiam prefixis positarum semel synodalium regularum, non cessant elise pestes resumptis certaminibus contra fundamentum sese ueritatis attollere, et simplicia queque corda percutere, quid fieret si subinde fas esset perfidis inire concilium? cum quamlibet illa manifesta sit ueritatis, nunquam desit quod perniciosa depromat falsitas, et si ratione uel auctoritate deficiens, sola tamen intentione non cedens. Que maiores nostri diuina inspiratione cernentes, necessario precauerunt, ut quod acta semel synodus pro fidei communione, et ueritate catholica atque apostolica promulgasset, non sinerent post hec nouis retractationibus mutilari, ne prauis occasio preberetur que medicinaliter fuerant statuta pulsandi: sed auctore cuiuslibet insanie  ac pariter errore damnato sufficere iudicarunt, ut quisquis aliquando huiusmodi erroris communicator existeret, principali sententia damnationis eius esset obstrictus, quoniam manifeste quilibet uel professione sua uel communione posset agnosci.« Et post aliquanta: »Quoniam idem ipse error cum suo auctore damnatus in participe quolibet praue communionis affecto exsecrationem sui gestat et penam.«

His apostolice sedis auctoritatibus constat, de hac, sicut et de omni heresi olim reuicta, atque cum sectatoribus suis damnata, non debere iterum disputari: nec damnatum canonice Gothescalcum ad iudicium reuocari. Qui etiam si non solum cum certo  et decreto numero episcoporum in causa 436 presbyteri uel diaconi, uerum et si pro manifesta heresi a solo suo episcopo fuisset damnatus, non deberet de eo refricari iudicium, sicut Gelasius papa in Commonitorio Fausto magistro militum Constantinopolim fungenti officio legationis delegato, ostendens rationabiliter a Felice papa Acacium Constantinopolitanum episcopum fuisse damnatum dicit: »Decessorem, inquiens, meum exsecutorem fuisse ueteris constituti, non noue constitutionis auctorem, quod non solum presuli apostolico facere licet, sed et cuicunque pontifici.« Et huiusmodi presumptores, ut Nicenum dicit concilium, anathematizat catholica et apostolica Ecclesia. Et Constantinopolitanum concilium, fidem non uiolandam Patrum  trecentorum decem et octo, qui apud Niceam Bithynie conuenerant, et manere eam firmam et stabilem, et anathematizandam omnem heresim. Et sacrum Chalcedonense concilium : »Statuit sancta et uniuersalis synodus alteram fidem nulli licere proferre, uel conscribere, aut componere, aut sentire, aut docere aliter, eos autem qui ausi sint componere fidem alteram, aut proferre, aut docere, aut tradere alterum symbolum uolenti uel conuerti, uel ex gentilibus ad cognitionem ueritatis uenire, uel ex Iudeis, uel heresi quacunque, eos, si episcopi fuerint aut clerici, alienos esse episcopos ab episcopatu et clericos a clero, si uero monachi aut laici fuerint, anathematizari.« Et hec omnia uenerunt super Gothescalci  caput, et nec sic est ad se percutientem reuersus. Bene facient igitur uenerabiles fratres nostri monachi uiri religiosi, si ita ut scriptum habetur in beati Benedicti regula, quam iureiurando se obseruaturos professi sunt, obedientiam dependentes eidem Patri sanctissimo, imo sancto Spiritui qui per eum locutus est, relictis non necessariis superstitiosorum compositionibus, sancti Ambrosii, sicut ipse sanctus Benedictus precepit, uel nominatissimorum atque orthodoxorum hymnos, de quibus sufficienter habent, in diurnis ac nocturnis laudibus usi fuerint, in quibus et catholica fides redolet, et pie sunt preces, et mirabilis est compositio, ne pro talibus, sicut ex hymni, cuius initium est, Sanctorum meritis inclyta gaudia, cuiusque compositorem  hactenus inuenire nequiuimus, finalitate, ubi a quibusdam cantatur, uel potius blasphematur, te trina deitas, aut scienter aut nescienter scandalum in Ecclesia moueant, que aliis multis perturbationibus concutitur et uexatur: scientes quid mereatur, qui suo uitio unum scandalizauerit de pusillis credentibus, docente Paulo: Sic autem peccantes in fratres, et percutientes conscientiam eorum infirmam, in Christum peccatis ; et necesse sit eos canonica seueritate percelli magne Chalcedonensis synodi, sexcentorum triginta et eo amplius episcoporum, que de huiusmodi diffiniuit, qui debentes studere silentio et quieti, interdum etiam zelum Dei habentes, sed non secundum scientiam, ecclesiastica uel  ciuilia 437 negotia commouent; presertim quia ipsa sacra auctoritas canonum, Spiritu Dei condita, et totius mundi reuerentia consecrata, in Africano concilio ducentorum octo episcoporum, capite septuagesimo primo precepit ut non preces alie celebrentur, nisi ille que in concilio cum prudentioribus collate fuerint, ne forte contra fidem, quod absit, in eisdem precibus, quibus fidelis quisque debet Deo conciliari, ab aliquo proferatur, ut audientibus scandalum fiat. Legant etiam horis sibi ad legendum regulariter deputatis orthodoxorum libros, et ab omnibus inuenient contradici ut trina deitas nunquam credatur, nunquam a fideli ut uideatur credibile proferatur. Inuenient nichilominus in dictis catholicorum inepte imperitos quasi ad auctoritatem sumpsisse,  quia sicut trinus Deus dicitur, ita et deitas trina dicatur. Pater quippe et Filius et Spiritus sanctus idcirco unus Deus dicitur, quia una est deitas, que Trinitatis est unitas Patris et Filii et Spiritus sancti, ut sancta catholica et apostolica Ecclesia per beatum et magnum papam Leonem  ad Turibium Asturicensem episcopum breuiter confirmando explanat, et, explanando confirmat dicens: »Hanc catholice fidei esse confessionem, que Trinitatem deitatis sic confitetur, ut Patrem et Filium et Spiritum sanctum sine confusione indiuisos, sine tempore sempiternos, sine differentia credat equales, quia unitatem in Trinitate, non eadem persona, sed eadem implet essentia.« Qui autem non solum absurde, sed et infideliter dicunt, quia trina  dicenda est deitas, eo quod singulis quisque in tribus personis, Pater uidelicet sit Deus, Filius sit Deus, Spiritus sanctus sit Deus, ac per hoc in Patre pleno et perfecto Deo plena et perfecta sit deitas, in Filio pleno et perfecto Deo plena et perfecta sit deitas, in Spiritu sancto pleno et perfecto Deo plena et perfecta sit deitas: inueniant si possunt quo nomine illa trina deitas dici ualeat una. Si dixerint trina deitas in personis, una in deitate, non constat: si dixerint, trina deitas in personis, una in substantia uel essentia, siue diuinitate aut natura, nec hoc constare constat esse certissimum. Unum enim idemque in Deo est natura, substantia, essentia, diuinitas, deitas. Fateantur ergo necesse est trinum Deum dici in personis, unum in deitate: et fateantur quod non trina  sed una sit deitas, que Trinitatis est unitas. Unde sanctus Ambrosius, sicut in libris suis latius, ita breuiter in hymno suo dicit,

Tu Trinitatis unitas, orbem potenter qui regis.
Et item in alio hymno,

O lux beata Trinitatis, et principalis unitas.
Quod quasi exponens Augustinus in primo libro  de sancta Trinitate dicit: »Trinitatis enim unitas est deitas incorporea et incommutabilis, et sibimet consubstantialis, et ceterna natura.« Et Athanasius hanc dixit esse fidem catholicam, ut credatur quia »alia 438 est persona Patris, alia Filii, alia Spiritus sancti, sed Patris et Filii et Spiritus sancti  una est diuinitas, equalis gloria, ceterna maiestas.« Unde item sanctus Ambrosius in alio hymno euidenter ostendit, quomodo Deus trinus et quomodo unus credi et intelligi debeat, dicens - Summe Deus clementie, mundique factor machine, unus potentialiter, quod Augustinus exponit substantialiter, trinusque personaliter. Et sanctus Gregorius in homilia Ezechielis : »ueteris et Noui Testamenti spiritales patres sancte Trinitatis personas unius deitatis credidisse et predicasse, et angelica in celo agmina incessabiliter clamare fatetur.«

His ergo perpensis, discernant honorabiles fratres nostri monachi, utrum melius sit blasphemare cum Gothescalco et Ratramno, dicendo Te trina deitas in hymno cuius auctorem nesciunt, an credere et cantare  cum summis celorum uirtutibus, et cum beatorum spiritibus, et cum omnibus sanctis uiris catholicis, in tribus personis unam deitatis substantiam, id est deitatem. uideant etiam utrum debeant sequi blasphemias Gothescalci, quas de corde suo, uel potius maligno spiritu inspirante, mendacissime protulit, et figmenta Ratramni, que falso composuit de libris beati Hilarii et sancti Augustini, impugnando ueritatem, ut deitas trina dicatur, an ueritatem Spiritus sancti, qui locutus est per sanctos prophetas, et apostolos apostolorumque successores, dicentes et confirmantes, quia tres sunt sancte Trinitatis persone, et una deitas, que trinitatis est unitas. Nam sanctus Augustinus in primo libro de Trinitate, quasi ad Ratramnum specialiter confutandum,  qui de eius libris suum mendacium quod trina dicenda sit deitas compilando uoluit solidare, ipsum fidei lapidem posuit, super quem Christus uidelicet manu fortis suam fundauit Ecclesiam, et quo Goliam designantem diabolum, cuius insania omnes antichristi, id est heretici, repleti loquuntur, in fronte percussit, pro se et pro omnibus catholicis, quorum libros de fide sancte Trinitatis legerat, contra istum protulit , dicens: »Omnes, inquit, quos legere potui, qui ante me scripserunt de Trinitate que Deus est, diuinorum librorum ueterum et nouorum catholici tractatores hoc intenderunt secundum Scripturas docere, quod Pater, et Filius, et Spiritus sanctus unius eiusdemque substantie, inseparabili equalitate diuinam insinuent unitatem,  ideoque non sint tres dii, sed unus Deus.« Attendant igitur uenerabiles fratres nostri monachi uiri religiosi, quod idem beatus Augustinus in libro IX de Trinit. dicit : »De credendis, inquiens, nulla infidelitate dubitemus, de intelligendis nulla temeritate affirmemus: in illis est auctoritas tenenda, in his ueritas exquirenda.« Exquirant ergo per catholicos doctores hanc ueritatem qualiter sentire debeant de Trinitatis deitate, uidelicet de sancte Trinitatis unitate, et catholicam teneant auctoritatem, et non sequantur male sentientium prauitatem, nec defendant pertinaciter, si quid hactenus non senserunt fideliter, sed audiant et exaudiant beatum Augustinum, quemcunque 439 nostrum monentem in tractatu psalmi  centesimi trigesini: »Si forte, inquit, erras in aliquo, quare non redis ad lac matris? quia si non extollimini, quia si non exaltatis cor uestrum, quia si non ingredimini in mirabilibus super uos, sed seruatis humilitatem, reuelabit uobis Deus quod aliter sapitis. Si autem hoc ipsum quod aliter sapitis defendere uultis, et pertinaciter astruere, et contra pacem Ecclesie, et uobis maledictum hoc quod dixit super matrem cum estis, ut foris a lacte separemini, foris a uisceribus matris fame moriamini. Si autem perseueraueritis in pace catholica, si quid forte aliter sapitis quam oportet sapere, Deus uobis reuelabit humilibus. Quare? quia Deus superbis resistit, humilibus autem dat gratiam.« Et quia de cetero nescienter errare non poterunt, timeant quod item egregius  doctor in quarto libro  de baptismo dicit: »Cum manifestum sit, inquit, multo grauius peccare scientem quam nescientem, uellem mihi aliquis diceret, si quis in heresim incurrat nesciens quantum malum sit, et alius ab auaritia non recedat sciens quantum malum sit, quis eorum sit peior. Possum etiam ita proponere, si alius nesciens in heresim irruat, et sciens alius ab idololatria non recedat, quia et Apostolus dicit: Auaritia, que est idolorum seruitus : quero ergo quis peccet grauius, qui nesciens in heresim incurrit, aut qui sciens ab auaritia, id est ab idololatria non recesserit. Secundum quidem illam regulam, qua peccata scientium peccatis ignorantie preponuntur, auarus cum scientia uincit in scelere. Sed ne forte hoc fiat facit in  heresi sceleris ipsius magnitudo, quod facit in auaritia scientis admissio, ut hereticus nesciens auaro scienti cequetur, amborum peccata equaliter appendantur, ignorantis blasphemia, et scientis idololatria, et eadem sententia iudicentur, ille qui Christum querendo in uerisimilem sermonem falsitatis incurrit, et ille qui nesciens Christo resistit loquenti per Apostolum: Quoniam omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei .« Nemo igitur catholicus contra auctoritatem, nemo pacificus contra Ecclesie pacem certare audeat, ne schismaticus, et non catholicus, inueniatur, et a Christi corpore separetur. Admonendi sunt ergo subditi ab Ecclesie sancte prepositis,  ut sacre legis uerba recte intelligant, et si per se intelligere non potuerint, iuxta preceptum diuine auctoritatis, interrogent patres suos et annuntiabunt illis, maiores suos et docebunt illos . Et qui sacre legis uerba non recte intelligunt, admonendi sunt, secundum regulam pastoralem beati Gregorii , »ut perpendant quoniam saluberrimum uini potum in ueneni sibi poculum uertunt, ac per medicinale ferrum uulnere se mortali feriunt, dum per hoc in se sana perimunt, per quod salubriter abscindere sauciata debuerunt. Admonendi sunt ut perpendant quod Scriptura sacra in nocte presentis uite quasi quedam nobis lucerna sit posita, cuius nimirum 440 uerba, dum non recte intelligunt,  de lumine tenebrescunt; quos uidelicet ad intellectum prauum intentio peruersa non raperet, nisi prius superbia inflaret. Dum enim se pre ceteris sapientes arbitrantur, sequi alios ad melius intellecta despiciunt: atque ut apud imperitum uulgus scientie sibi nomen extorqueant, student summopere, et ab aliis recte intellecta destruere, et sua peruersa roborare. Unde bene per prophetam dicitur: Secuerunt pregnantes Galaad ad dilatandum terminum suum . Galaad namque aceruus testimonii interpretatur. Et quoniam cuncta simul congregatio Ecclesie per confessionem seruit testimonio ueritatis, non incongrue per Galaad Ecclesia exprimitur, que ore cunctorum fidelium de Deo queque sunt uera testatur. Pregnantes autem Galaad uocantur  anime, que intellectum uerbi ex diuino amore concipiunt, si ad perfectum tempus ueniant, conceptam intelligentiam operis ostensione pariture. Terminum uero suum dilatare est, opinionis sue nomen extendere. Secuerunt ergo pregnantes Galaad ad dilatandum terminum suum: quoniam nimirum heretici mentes fidelium, que iam aliquid de ueritatis intellectu conceperant, peruersa predicatione perimunt, et scientie sibi nomen extendunt. Paruulorum corda, iam de uerbi conceptione grauida, erroris gladio scindunt, et quasi doctrine sibi opinionem faciunt. Hos ergo cum conamur instruere, ne peruersa sentiant, admoneamus prius necesse est, ne inanem querant. Si enim radix elationis abscinditur, consequenter rami praue assertionis arefiunt.  Admonendi sunt etiam, ne erroris discordias generando legem Dei, que idcirco data est ut sacrificia Satane prohibeat, eamdem ipsam in sacrificium Satane uertant. Unde per prophetam Dominus queritur, dicens: Dedi eis frumentum, et uinum et oleum, et argentum multiplicaui eis et aurum, que fecerunt Baal . Frumentum quippe a Domino accepimus, quando in dictis obscurioribus subducto tegmine littere, per medullam spiritus legis interna sentimus. uinum suum nobis Dominus prestat, cum Scripture sue attenta predicatione nos debriat. Oleum quoque suum nobis tribuit, cum preceptis apertioribus uitam nostram blanda lenitate disponit. Argentum multiplicat, cum nobis luce ueritatis plenia eloquia subministrat. Auro quoque nos ditat,  quando cor nostrum intellectu summi fulgoris irradiat. Que cuncta heretici Baal offerunt, quoniam apud auditorum suorum corda corrupte omnia intelligendo peruertunt, et de frumento Dei, atque oleo, urgento pariter et auro, Satane sacrificium immolant, quoniam ad errorem discordie uerba pacis inclinant. Unde admonendi sunt ut perpendant, quia dum peruersa mente deceptis pacis discordiam faciunt, iusto Dei examine ipsi de uerbis uita moriuntur.« Docendi sunt etiam ut non ignorent neque contemnant decreta magni Leonis pape ad Anastasium Antiochenum episcopum  in quibus scriptum est quod apostolica et 441 generalis synodi auctoritate constituit: »Illudinquiens,  dilectionem tuam conuenit precauere, ut preter eos qui sunt domini sacerdotes, nullus sibi docendi et predicandi ius audeat uindicare, siue ille monachus, siue sit laicus, qui alicuius scientie nomine glorietur: quia et si optandum est, ut omnes Ecclesie filii que recta et sana sunt sapiant, non tamen permittendum est ut quisquam extra sacerdotalem ordinem constitutus gradum sibi predicatoris assumat, cum in Ecclesia Dei omnia ordinata esse conueniat, ut in uno Christi corpore, et excellentiora membra suum officium impleant, et inferiora superioribus non resultent.«

Debent ergo fratres ac filii nostri monachi, uiri religiosi, attendere professionis sue regulam, in qua scriptum est: Octauus humilitatis gradus est, si nichil  agat monachus, nisi quod communis monasterii regula, uel maiorum cohortantur exempla: et, nonus humilitatis gradus est, si linguam ad loquendum prohibeat monachus, et taciturnitatem habens, usque ad interrogationem non loquatur. Si autem necessitas docendi parochiam exegerit ut per sacerdotes monachos uerbum fiat ad populum, episcopus et sanitatem sensus, et catholicam fidem, atque religionis disciplinam, et humilitatis uirtutem, ac sancte conuersationis soliditatem, in eis probare debet, et sic ad doctrine officium prouocare. Non prouocati autem, nullatenus hoc quod sibi non iniungitur non debent assumere, et si deprehensi fuerint aut praua docere, aut nociua monstrare, aut de doctrina in aliquo superbire, debent ab eodem officio remoueri, usquedum  per humilitatis satisfactionem inueniantur correcti: quia sic et Spiritus sanctus per os beati Benedicti in regula ab eo constituta, de artificibus monasterii cuiuslibet artis precipit agere: et si, quod absit, quique reperti fuerint, quoniam, ut scriptum est, et in angelis reperta est nequitia, qui in contemptus culpa ex consilio ligari maluerint, admonendi sunt ex regula pastorali beati Gregorii , »quatenus prouida consideratione perpendant, quia dum mala ex iudicio faciunt, districtius contra se iudicium accendunt, ut tanto eos durior sententia feriat, quanto illos in culpa arctius uincula deliberationis ligant. Citius fortasse delicta penitendo abluerent, si in his sola precipitatione cecidissent. Nam tardius peccatum soluitur, quod  per consilium solidatur. Nisi enim mens omnimodo eterna despiceret, in culpa ex iudicio non periret. Hac ergo precipitatione lapsi, per consilium pereuntes differunt, quia cum hi ab statu iustitie peccando concidunt, plerumque simul et in laqueum desperationis cadunt, et a radice spei funditus euelluntur. Hinc est quod per prophetam Dominus, non tam precipitationum praua quam delictorum studia reprehendit, dicens: Non forte ingrediatur ut ignis indignatio mea et succedatur, et non sit qui exstinguat propter malitiam studiorum uestrorum . Hinc iterum iratus dicit: uisitabo super uos iuxta fructum studiorum uestrorum . Quoniam igitur 442 a peccatis aliis differunt peccata  que per consilium perpetrantur, non tam praua facta Dominus, quam studia prauitatis insequitur. In factis enim sepe infirmitate, sepe negligentia delinquitur, in studiis uero malitiosa semper intentione peccatur. Quo contra recte beati uiri expressione per prophetam dicitur, et in cathedra pestilentie non sedit . Cathedra quippe iudicis esse uel presidentis solet. In cathedra autem pestilentie sedere est ex iudicio praua committere, et ex ratione mala, discernere, et tamen ex deliberatione perpetrare. Quasi in peruersi consilii cathedra sedet, qui tanta iniquitatis elatione attollitur, ut implere malum etiam per consilium conetur. Et sicut assistentibus turbis preelati, sunt qui cathedre honore fulciuntur, ita delicta eorum qui precipitatione corruunt, exquisita  per studium peccata transcendunt. Admonendi sunt ergo, ut hinc colligant qui in culpa se etiam per consilium ligant, quanta tunc ultione feriendi sunt, qui nunc prauorum non socii sed principes fiunt.« Denique si, quod absit, aliquis de fratribus nostris hinc pro finalitate hymni, unde absque ulla necessitate exorta est ista ceruicosa contentio, trinam deitatem defendendo, uel de predestinatione sanctorum et relictione reproborum, uel quod Deus non uult omnes homines saluos fieri, et non sit pro omnibus Christus passus, cum dicat Paulus apostolus, Deus omnes homines uult saluos fieri , et Petrus, quia neminem uult perire. Et ipse Dominus per Prophetam, uiuo ego, quia nolo mortem peccatoris, cum iuxta Apostolum omnes peccauerint,  Et ad Hierusalem Dominus: Quoties uolui congregare filios tuos, et noluisti?  Et item Paulus: Si Christus pro omnibus mortuus est, ergo omnes mortui sunt, et pro omnibus mortuus est Christus, ut qui uiuunt iam non sibi uiuant, sed ei qui pro omnibus mortuus est . Et contra doctrinam apostolicam de baptismatis sacramento, in quo nulla est discretio renatorum, pro quibus capitulis contra catholicam fidem, et doctrinam beati Augustini in libro de Correptione et Gratia, et de Predestinatione sanctorum, ac Bono perseuerantie, atque Hypomnesticon, et contra decreta sancti Celestini pape, ex cuius delegatione beatus Prosper hinc exortam heresim per auctoritatem Scripturarum et doctrinam beati Augustini reuicit et compressit  in Galliis, contraque ceterorum orthodoxorum traditionem sentiens condemnatus est Gothescalcus, uel de omnibus, que apostolice sedis et sex generalium synodorum auctoritate diffinita sunt, deinceps dogmatizare, et irreuerentius in sua obstinatione permanere presumpserit uindicte canonice subiacebit. Nemo ergo plus sibi arroget sapere quam oportet sapere, cum scriptum sit: Sicut qui mel multum comedit non est ei bonum, ita qui scrutator est maiestatis opprimitur gloria . Et: Nisi credideritis, non intelligentis. Et quia ualde est difficile, ut beatus exponit Gregorius, ut omne sacrum eloquium a nobis mortalibus possit intelligi, et 443 omne eius mysterium penetrari, restat ut quod  de mysterio diuini uerbi penetrare non possumus, potestati sancti Spiritus humiliter reseruemus, ut non superbe quis audeat, uel contemnere, uel denuntiare quod non intelligit, sed hoc igni tradat, cum sancto Spiritui reseruat. Credat tamen indubitanter, ut Augustinus explanat, quod sermo diuinus dicit, ad cuius mysterium penetrare intelligendo non sufficit: quoniam, ut beatus Celestinus in decretis suis  dicit, »profundiores, difficilioresque partes incurrentium questionum, quas latius pertractarunt qui hereticis restiterunt, sicut non audemus contemnere, ita non necesse habemus astruere.«

At si quis hanc commonitionem nostram, auctoritate Scripturarum et orthodoxorum Ecclesie prepositorum  fultam, non obaudierit, quoniam sacri Antiocheni canones, spiritu Dei conditi, et ut Leo dicit, totius mundi reuerentia consecrati, decernunt »perfectum esse concilium, ubi metropolitanus cum suis suffraganeis interfuerit.« Et item S. Leo  ad Maximum Antiochenum episcopum scribit: »Quidquid, inquiens, preter speciales causas synodalium conciliorum ad examen episcopale defertur, potest habere diiudicandi rationem, si nichil de eo est a sanctis patribus apud Niceam diffinitum. Nam quod ab illorum regulis et constitutione discordat, apostolice sedis nunquam poterit obtinere consensum.« Et sacri Niceni canones, eosque sequentes Antiocheni et Chalcedonenses, huiusmodi questiones, que per prouincias oriuntur, iubent  discutere, et si que fortassis emerserint in prouincialibus synodis, singula queque corrigere. Agathense concilium capite trigesimo octauo  decreuit, dicens: »Monachos, quos uerborum increpatio non emendauerit, etiam uerberibus statuimus cerceri.« Quod et sancta regula eodem Spiritu sancto, quo et sacri canones in uenerandis conciliis, per os beati Benedicti promulgata, secundo capitulo iubet indisciplinatos scilicet et inquietos durius arguere, et improbos, et duros ac superbos uel inobedientes uerberum uel corporis castigatione in ipso initio peccati cercere, sicut scriptum est: Stultus uerbis non corrigitur, et percute filium tuum uirga, et liberabis animam eius a morte. Memores igitur promissionis sue doctrinam communis patris nostri  beati Benedicti sequantur, qui in sexto regule capitulo ex prophetico testimonio dicit: Si, inquiens, a bonis eloquiis interdum propter taciturnitatem debet taceri, quanto magis a malis uerbis propter penam peccati debet cessari? Quid enim peius potest dici quam fidei symbolum a Christo traditum, et ab apostolis apostolorumque successoribus predicatum, in magno Niceno concilio mystico sacerdotum numero confirmatum, pestilentissime, pertinaciter, et ex studio uiolare atque conuellere, cum Scriptura dicat: Sine fide impossibile est placere Deo? Et quia in tam maxima causa, que illa magni Petri recte confessionis petra est, supra quam Dominus fundauit Ecclesiam suam, cui 444 dedit claues regni celorum,  omniumque bonorum est fundamentum, ignoranter non ualent offendere, si per contemptum deinceps offenderint, quod dicimus satis inuiti, quem non correxerint uerba, suscipient uerbera, et cum gradus priuatione, atque a corporis et sanguinis Christi separatione, ut Gothescalcus pertinacissimus damnatus est, condemnabitur exsilii uel ergastuli relegatione: quatenus sicut apostolice sedis statuta decernunt, qui contra statuta tenere tentauerit, et prohibita fuerit ausus admittere, a suo se nouerit officio submouendum, nec communionis nostre futurum esse consortem qui socius esse noluit discipline, et cum eo habeat partem cuius sequi delegit errorem. Sed et regula sancte professionis monachorum capitulo uigesimo  sexto decernit, ut talibus se quolibet modo inconsulte coniungens sortiatur excommunicationis uindictam. Unde scire fideliter quisquis fidelis debet, quoniam licet aut prepositorum Ecclesie scientiam latens, aut desidiam uel negligentiam, seu eludens, aut potestatem, modo quolibet subterfugiens, ab his iudicialibus sententiis a Spiritu sancto, qui scrutatur etiam profunda Dei et replet orbem terrarum, decretis ante oculos humanos euaserit, in conspectu tamen Dei, cuius oculis nuda et aperta sunt omnia, et qui fecit que futura sunt, per eorum iudicia quibus dixit: Non uos estis qui loquimini, sed Spiritus Patris uestri, qui loquitur in uobis , et: Accipite Spiritum sanctum, quorum remiseritis peccata remittentur eis, et quorum retinueritis retenta  sunt , quique in celo cum eo regnant, et in terris miraculis coruscant, et ut beatus Leo scribit, adhuc nobiscum in suis constitutionibus uiuunt, permanens in pertinacia sua ligatus exibit de isto seculo, nisi per dignos penitentie fructus ecclesiastice communioni episcopali auctoritate fuerit restitutus. Pontificalis uero auctoritas, et regia potestas, necnon et quique prefecti Ecclesie, id est presbyteri et monasteriorum rectores, pro certo sicut credimus sciunt ex sacra lectione, ubi inter alia desidiam Heli sacerdotis erga peccatores filios suos terribiliter multatam legunt, et scriptum de quodam rege inueniunt, Quia dimisisti, uidelicet sine ultione debita, uirum morte dignum, erit anima tua pro anima illius, et populus tuus pro populo illius  ; sicut sanctus Gregorius ad Eusebium archiepiscopum  scribit: »Qui non corrigit resecanda, committit.« Et sanctus Augustinus ex sententia beati Pauli apostoli, qua dicit: Nolite communicare operibus infructuosis tenebrarum, magis autem et redarguite , in sermone de uerbis Euangelii  eodem sensu explanat: »Non, inquiens, negligentes sitis in corrigendis uestris, ad curam scilicet uestram quoquo modo pertinentibus, monendo, docendo, hortando, terrendo. Quibuscunque modis potestis agite, ne cum inuenitis in Scripturis et in exemplis sanctorum, siue qui ante, siue qui post aduentum in hac uita fuerunt, quod mali bonos in unitate  non maculant, efficiamini pigri ad corrigendos 445 malos. Duobus modis non te maculat malus, si non consentias et redarguas, hoc est non communicare, non consentire: et quia parum erat non consentire, si sequeretur negligentia discipline, Magis autem, inquit, et redarguite. Non ergo consentientes sitis malis, ut non approbetis: neque negligentes, ut non arguatis: neque superbientes, ut insultanter arguatis.« Et item ex sermone de uerbis Euangelii, exponens Apostolum dicentem: Propter quod exite de medio eorum, et separamini, dicit Dominus : »Quid est, inquit, exire inde, nisi facere quod pertinet ad correptionem malorum, quantum pro uniuscuiusque gradu atque persona salua pace fieri potest? Displicuit tibi quod  quisque peccauit, non tetigisti immundum: redarguisti, corripuisti, monuisti, adhibuisti etiam si res exegit congruam et que unitatem non uiolet disciplinam, existi inde.« Et ex sermone de generalitate eleemosynarum , exponens sententiam, Da misericordi, et ne suscipias peccatorem : »Duo, inquit, ista nomina, cum dicimus homo peccator, non utique frustra dicuntur. Quia peccator est, corripe: et quia homo est miserere; nec omnino liberabis hominem, nisi eum persecutus fueris peccatorem. Huic officio omnis inuigilat disciplina, sicut cuique regenti apta et accommodata est, non solum episcopo regenti plebem suam, sed etiam pauperi regenti domum suam, marito regenti coniugem suam, patri regenti prolem  suam, iudici regenti prouinciam suam, regi regenti gentem suam. Omnes hi, cum boni sunt, eis quos regunt bene utique uolunt. Et serui iuxta impertitam ab uniuersorum Domino potestatem, qui etiam regentes regit, dant operam ut iidem ipsi quos regunt, et conseruentur homines, et pereant peccatores. Ita implent quod scriptum est, Da misericordi, et ne suscipias peccatorem, ne hoc in illo saluum quod peccator est uelint. Et impiis et peccatoribus redde uindictam. Et hoc ipsum quod impii et peccatores sunt, deleatur in eis. Benefac humili, propter hoc quod humilis est, et ne dederis impio, propter hoc quod impius est, quoniam et Altissimus odio habet peccatores, et impiis reddet uindictam. Qui tamen, quia non solum peccatores et impii, uerum etiam et homines  sunt, facit oriri solem suum super bonos et malos, et pluit super iustos et iniustos. Ita nulli homini claudenda est misericordia, nulli peccatori impunita peccata relaxanda sunt.« Et in tractatu psalmi centesimi uigesimi noni: »Quisquis consenserit peccatori, non alienis, sed suis grauatur. Consentis enim, et peccatum alterius tuum fit peccatum, et non est quare queraris quod te peccata aliena premant: premunt te, sed tua.« Et in libro de Correptione et Gratia: »uidete ne quis malum pro malo alicui reddat. Ubi intelligendum est, tunc potius malum pro malo reddi, si corripiendus non corripiatur, sed praua dissimulatione negligitur. Dicit enim: Peccantes coram omnibus corripe, ut ceteri timorem  habeant . Quod de his 446 peccatis accipiendum est que non latent, ne contra Domini sententiam putetur locutus. Ille enim dicit: Si peccauerit in te frater tuus, corripe eum inter te et ipsum solum . uerumtamen et ipse seueritatem correptionis eo usque perducit, ut dicat: Si nec Ecclesiam audierit, sit tibi sicut ethnicus et publicanus.« Quia pastoralis necessitas habet, ne per plures serpant dira contagia, separare ab ouibus sanis morbidam, ab illo cui nichil impossibile ipsa forsitan separatione sanandam. Unde etiam formam regie potestati sanctus Leo ad Leonem Augustum  scribens hoc modo demonstrat: »Cum, inquiens, clementiam tuam Dominus tanta sacramenti sui illuminatione ditauerit, debes incunctanter aduertere,  regiam potestatem tibi non ad solum mundi regimen, sed maxime ad Ecclesie presidium esse collatam, ut ausus nefarios comprimendo, et que bene sunt statuta defendas, et ueram pacem his, que sunt turbata restituas. Sacerdotalem namque et apostolicum tue pietatis animum etiam hoc malum ad iustitiam ultionis debet accendere, quod Constantinopolitane Ecclesie puritatem pestilenter obscurat, in qua inueniuntur clerici quidam hereticorum sensui consonantes, et intra ipsa catholicorum uiscera assertionibus suis hereticos adiuuantes. In quibus deturbandis, si frater meus Anatolius cum nimis benigne parcit segnior inuenitur, dignamini pro fide uestra etiam istam Ecclesie prestare medicinam, ut tales non solum ab ordine clericatus,  sed etiam ab urbis habitatione pellantur, ne ulterius sancti Dei populi peruersorum hominum contagio polluantur.«

Nos quoque pastores et doctores nobis commissarum plebium, et episcopi ac gubernatores Ecclesie, atque monasteriorum rectores, qui uocantur abbates, ad nosipsos redire debemus, et diligenter attendere, quia si inebriatus est gladius Dei in celo, et ut magnus Petrus dicit: Si Angelis peccantibus Dominus non pepercit, sed rudentibus inferni detractos in tartarum tradidit cruciandos, in iudicium reseruari , nec nobis parcet fide et actibus a se apostatantibus, sicut nec sacra concilia, ut in eis ualemus relegere, pepercerunt episcopis etiam nominatissimarum sedium, uidelicet Alexandrine, Antiochene,  Hierosolymitane, Constantinopolitane, Nicodemie. Insuper et Honorium magne Rome papam, quia contra fidem sensisse, et praue sentientibus consensisse detectus ac euidentissime comprobatus est, sicut in sexta synodo  inuenitur, etiam post mortem anathematizauerunt, in hoc seculo manifestata culpa, iusto Dei concordantes iudicio, quod iam egerat in occulto. Nam si idem Honorius hoc in presenti seculo non meruisset, et cum ipso merito de hoc seculo non exisset, sibi potius quam illi nocerent maledictum iaculantes, non iudicio iustitie, sed liuore, uel temeritate; sicut bona facta pro defunctis suis potius eis prosunt qui illa faciunt, quam illis pro quibus fiunt: si tamen ipsi  defuncti in hac uita non meruerunt, ut eis in illa uita 447 suorum uiuentium benefacta prodesse preualeant. Legite beatum Augustinum in sententiis apostoli epistole ad Thessalonicenses, et sanctum Gregorium hinc apostolice disserentem: »Sed et pia mater Ecclesia pro omnibus in Christo, id est in unitate catholice pacis ac fidei, et in communione corporis ac sanguinis Redemptoris ac Saluatoris nostri quiescentibus, uerum et singulare sacrificium offert: quorum derogationem non patitur, ut sanctus Celestinus ad Gallicanos scribit episcopos  dicens: Nefas est hec pati religiosas animas, quarum afflictione, quia membra nostra sunt, nos quoque conuenit macerari, quamuis maneat his beatitudo promissa, quicunque probantur persecutionem propter  iustitiam sustinere, quibus quid promittat Dominus in futurum sequens sermo declarat;« quoniam ipsorum est, inquit, regnum celorum. Unde constat, ut Felix papa dicit, et ex epistola sancti Augustini ad Bonifacium discimus, »periculosum esse de eorum meritis iudicare, qui nos iam ad Dominum precesserunt, nisi quorum manifesta sunt scelera, uel a recta fide apostasia, id est a Deo discessio, et in eis usque in finem perseuerantia.« Illum enim tantum, si etiam non iudicetur ab homine, sequetur anathema, id est a Deo alienatio, qui perseueranter in uita ista fide uel operibus manet apostata. Quapropter attendentes sancte Scripture sententias, quibus dicunt: Medice, cura temetipsum , et: Qui predicas non furandum furaris  , qui abominaris idola sacrilegium facis, caueamus qui alios corrigere et docere debemus, ut non sacrilege sacras Scripturas interpretemur, sicut Arius, Macedonius, Nestorius, et Eutyches agere presumpserunt, unde ultione diuina et censura canonica, Arius in Nicena, Macedonius in Constantinopolitana, Nestorius in prima Ephesina, Eutyches apud Chalcedonam, cum omnibus eorum complicibus et fautoribus sunt damnati. Caueamus ut Scripturas non detruncemus, nec quiddam in eis, ad concinnandum confirmandumque mendacium, propter nostram statuendam sententiam, contra catholicam fidem interponamus, et inueniamur contra Paulum apostolum adulterantes uerbum Dei. Reuereamur etiam ne ueniat super nos quod dicit Ioannes  apostolus in Apocalypsi: Contestor, inquiens, omni audienti uerba prophetie libri huius, si quis apposuerit ad hec, apponet Deus super illum plagas scriptas in libro isto, et si quis diminuerit de uerbis libri prophetie huius, auferet Deus partem eius de libro uite, et de ciuitate sancta de his que scripta sunt in libro isto . Hec propter infalsatores dixit, non propter eos qui simpliciter quod sentiunt dicunt, in nullo prophetia mutilata uel uitiata. Apocalypsim quippe Iesu Christi tradunt doctores catholici recapitulationem et clausulam esse totius sancte Scripture, et per hoc nomen omnem canonicam intelligi debere Scripturam, sicut et hoc quod ibidem scriptum est testimonium Iesu interpretantur spiritum  prophetie ueteris ac Noui Testamenti. Quidquid enim 448 spiritus prophetie dixit, testimonium est Iesu, qui, sicut scriptum est, testimonium habet a lege et prophetis. Et ipse dicit apostolis, ac per hoc omnibus apostolicis uiris, qui uel uerbo, uel scripto, uel etiam recta operatione, aut pro eius nomine passione, illi testimonium perhibent: Et uos, inquiens, mihi testimonium perhibebitis, qui ab initio mecum estis . Sicut et promissio illius ueridica de omnibus suis est rite intelligenda, qua dixit: Ecce ego uobiscum sum omnibus diebus usque ad consummationem seculi. Cuius testimonium, id est sacre Scripture explanationum ipsiusque explanatorum, Theodorus in quinta synodo, et Macarius in sexta synodo detractores, et falsitatum appositores  inuenti atque conuicti, ab episcopali gradu depositi, atque cum suis complicibus condemnati, et perpetuo exsilio sunt relegati. Timeamus etiam sententiam sancti Celestini pape, Nestorio Constantinopolitano episcopo scriptam , cui dixit: »Itaque, inquiens, quamuis iam frater Cyrillus te epistolis suis asserat conuentum, intelligas uolo, post primam et secundam illius, et hanc correptionem nostram, quam constat esse iam tertiam, ab uniuersitate collegii et conuentu Christianorum prorsus esse disiunctum, nisi mox que maledicta sunt corrigantur, et nisi in eam uiam redeas, quam se Christus esse testatur. Male in hunc arma desperatione mouisti, qui te super familiam suam uelut fidelem prudentemque seruum permiserat ante  constitui. Periit tibi huius officii beatitudo promissa, qui non solum non das cibum in tempore, uerum etiam ueneno interficis, quos ille suo sanguine et sua morte quesiuit.« Et de his quidem satis sit dictum. Restant autem adhuc plura de Gothescalci blasphemiis, contra que non disputatoris officio, sed simplicium prouidentes auxilio, sicut precedentia, sic et hec que sequuntur de Patrum catholicorum dictis collegimus, ne uideremur a nescientibus in responsione ad omnes Gothescalci nenias defuisse: cum S. Petrus iubeat nos paratos esse, quolibet modo pulsemur, ad satisfactionem omni poscenti. Denique post premissas suas in Deum blasphemias, contras quas ex catholicorum doctorum sententiis, et generalium synodorum iudiciis, supra  respondimus, Gothescalcus subnexuit, dicens:



II.

÷ »Qui credunt atque dicunt quod non possit auctoritatiue neque uere dici deitas trina, cernant et legant in libro de sancta synodo, qui scriptus est in Greco, scilicet Constantinopoli sub iuniore Constantino, a centum quinquaginta Patribus iure damnatos et anathematizatos Arianos colentes , id est tres deitates, et tamen in ipso consequenter continetur uolumine, in edicto scilicet Constantini, conglorificandam trinam deitatem.«

. Hic et ipse se redarguit, et compilatorem  esse ostendit, quia illum ipsum librum et tres deitates respuere, et profiteri trinam deitatem conglorificandam, quasi receptibiliter dicit. Nam in epistola Agathonis pape  ad prefatum Constantinum et consortes imperii 449 sui directa, et in eadem synodo recitata, ita habetur: »Hic igitur status est euangelice atque apostolice nostre fidei, regularisque traditio, ut confitentes sanctam et inseparabilem Trinitatem, id est Patrem et Filium et Spiritum sanctum, unius esse deitatis, unius nature et substantie, siue essentie, unius eam predicemus et naturalis uoluntatis, uirtutis, operationis, dominationis, maiestatis, potestatis et glorie, et quidquid de eadem sancta Trinitate essentialiter dicitur, singulari numero tanquam  de una natura trium consubstantialium personarum comprehendamus regulari ratione hoc instituti.« Et item in alia epistola eiusdem pape , ad locum eiusdem epistole ita habetur: »Trinitatem in unitate et unitatem in trinitate, unitatem quidem essentie, trinitatem uero personarum siue subsistentiarum, Deum Patrem confitentes, Deum filium, Deum Spiritum sanctum, non tres Deos, sed unum Deum Patrem et Filium et Spiritum sanctum, non trium nominum substantias, sed trium subsistentiarum unam substantiam, quorum una essentia, siue substantia, uel natura, id est una deitas, una eternitas, una potestas, unum imperium, una gloria, una adoratio, una essentialis eiusdem sancte et inseparabilis Trinitatis uoluntas, et operatio, que  omnia condidit, dispensat, et continet.« Et in epistola Sophronii Hierosolymitani episcopi , ab apostolica sede et ab eadem synodo receptissima: »Trinitatem, inquit, in unitate credimus, et in unitate trinitatem glorificamus: trinitatem quidem pro tribus subsistentiis, unitatem autem propter singularitatem deitatis.« Et item: »Ideo bene a Deiloquis sancitum est unitatem quidem nos sapere, una et singulari deitate et identitate essentialis atque naturalis dominationis, trinitatem autem tribus inconfusis subsistentiis, et diuersitatem ter numerande personalis alternitatis.« Et paulo post: »Hoc ipsum quippe et unum est, et tria creditur, et tria predicatur, et unum ueraciter annuntiatur: et neque unum quod erga unum est tria recipitur,  neque tria secundum quod tria sunt unum aduertitur.« Et hoc modo pluraliter in eadem epistola idem catholicus doctor explanauit. Et in edicto suprascripti Constantini, quod ad suam confirmandam sententiam Gothescalcus commemorauit, ita scriptum habetur : »Credimus in Patrem et Filium et Spiritum sanctum, Trinitatem in unitate, et unitatem in Trinitate, unam substantiam in tribus subsistentiis, unitatem quidem propter naturalem unionem ac dominationem, Trinitatem uero propter trium subsistentiarum perfectionem et diuitias superexistentis bonitatis. Unitas quippe uere est Trinitas, quia unita est deitate, et Trinitas uere est unitas diuisa proprietatibus, et non dispertita  eternitate: ipsa etenim sibi consempiterna est, et essentia equalis honoris est. Nec enim exstitit seculum, quando cum Patre non erat et Filius: cuius utique uocabatur Pater, si non simul cum eo erat sine principio Filius? Nec erat 450 cum utrisque Spiritus sanctus. Unus igitur hec tria Deus, quia cum in inuicem intelliguntur, sola singillatim differentia in communitate essentie inseparabiliter discernente unamquamque personam, solus proinde Pater pater est, solus Filius filius, solus Spiritus sanctus Spiritus sanctus. His etenim differentiis non conuertuntur ad inuicem, sed in his quidem inseparabiliter diuiduntur, communicant autem essentie unitate. Trinitas simplex et impartita atque incomposita ex tribus perfectis, ex seipsa perfecta et  superperfecta, una natura atque deitate, et una uoluntate, unaque operatione glorificanda. Quorum igitur una natura est, horum uoluntas et operatio una est, sicut nos docuit Dei cultor Basilius.« Et post plura ipsius edicti, ita scriptum in nouo codice habetur: »Amplectimur sanctas et uniuersales quinque synodos, que in Nicea trecentorum decem et octo Patrum, qui aduersus Arianam consederunt insaniam, qui cooperante trina et conglorificanda deitate sacrum fidei symbolum terminarunt.«

Hoc nomen femini generis adiectiuum ac mobile, quod hic est impositum Trina, a Gothescalco quando prefatus liber in monasterio Altiuillaris, ubi ipse morabatur, ex authentico, quem mihi Petrus episcopus Aretinus commodauerat, scriptus fuit,  adulteratum credimus, sicut multoties ab aliis hereticis factum legimus. Quoniam alibi ter conglorificanda deitate reperimus, quod idem est ac si Trinitatis conglorificanda deitate dicatur, sicut et in huius libri superioribus demonstratur. Dat quoque nobis certum indicium Gothescalcum falsasse hunc librum, quia per idem tempus quando hic codex in monasterio Altiuillaris scriptus fuit, Ratramnus Corbeie monachus, sicut iam longe superius diximus, ad Hildegarium Meldensem episcopum, ex libris sanctorum Hilarii et Augustini de Trinitate , non modice quantitatis uolumen compilauit, uolens asserere trinam esse deitatem, cuius compilatio euidenter compilatoris sui demonstrat mendacium. Sed et liber sancti Augustini  contra quinque hostium genera, sicut idem in eodem libro dicit, id est contra Paganos, Iudeos, Manicheos, Sabellianos et Arianos, a quodam, qui hinc uidelicet quia trina deitas catholice potest dici contendebat, tunc temporis regi datus fuit, quem comperimus falsatum hoc modo. Nam cum quadam die haberemus sermonem de unitate deitatis, Patris et Filii et Spiritus sancti, inter alia diximus beatum Augustinum multoties in libro quinto de Trinitate dicere: »Quod quidquid ad se id est substantialiter de Deo dicitur, singulari numero et de singulis et de tribus simul personis sit efferendum.« Quo contra unus ex his cum quibus inde sermonem habuimus, non contentiosa intentione, sed forte putans Augustinum  ita dixisse, de hoc libro testimonium protulit, dicens quod ueritas essentiale sit nomen, dicente Domino, Ego sum ueritas. Unde idem Augustinus scripsit, una et trina ueritas. Quod audiens, librum domino regi 451 datum ab eo accepi, et perlegens inueni, ab eo loco ipsius libri, ubi sanctus Augustinus dicit: Gratias tibi, Deus uirtus; gratias tibi, Deus Pater, qui et Filium tuum ostendisti, et mihi doctorem dedisti, interpositum esse ab adulterante: Gratias tibi, Deus; gratias tibi, uera et una Trinitas, una et trina ueritas, trina et una unitas. Et post hec quod posuit Augustinus subiunctum: Gratias tibi, Deus Pater, qui et Filium tuum ostendisti, et mihi doctorem dedisti. Quod relegens ualde miratus fui, quoniam talia in eodem libro, nec usquam in cuiusquam catholici  opere, minime autem in beati Augustini inueneram. Quapropter de pluribus ciuitatibus ac monasteriis uetustissimos codices in unum afferri feci, per quos falsitatis sacrilegium, et sacrilegum manifestissime deprehendi. Inter quos uetustissimos libros, de quibusdam monasteriis allati sunt etiam mihi nouiter scripti quaterniones, in quibus hanc falsitatem insertam inueni, et diligentius ac sollicitius perscrutatus comperi, omnes illos quaterniones de eodem fonte cenoso, de quo et domno regi datus liber falsatus fuerat transcriptus, riuulo fraudulento manasse. Et quia in proximo futura erat synodus quinque prouinciarum, uidelicet Remorum, Rhotomagorum, Turonum, Senonum, et Lugdunensium, apud Suessorum ciuitatem, in presentia domni Caroli  regis gloriosi et episcoporum qui ad eamdem synodum conuenerant, et librum falsatum et authenticos ac ueros et uetustissimos codices protuli, et unicuique episcopo, sed et illi qui simpliciter falsatum codicem regi dederat, librum authenticum ad inspiciendum dedi, et hoc diploma coram omnibus in eadem synodo relegi feci, sicut hic sequitur scriptum. Augustinus in libro tertio de doctrina Christiana  dicit: »Cum uerba propria faciunt ambiguam scripturam, primo uidendum est ne male distinxerimus, aut pronuntiauerimus. Cum ergo adhibita intentio incertum esse peruiderit, quomodo distinguendum, aut quomodo pronuntiandum sit, consulat regulam fidei, quam de Scripturarum planioribus locis et Ecclesie auctoritate percepit.  Quod si ambe, uel etiam omnes si plures fuerint, partes ambiguitatis secundum fidem sonuerint, textus ipse sermonis a precedentibus et consequentibus partibus, que ambiguitatem illam in medio posuerunt, restat consulendus, ut uideamus cuinam sententie de pluribus que se ostendunt ferat suffragium, eamque sibi contexi patiatur:« Obediamus ergo consilio et doctrine beati Augustini, et primo uideamus que hic in hoc libro interposita sunt, et tunc demum precedentia et subsequentia inspiciamus. Hic interpositum est, Gratias tibi, uera una Trinitas, una et trina ueritas, trina et una unitas. In precedentibus scriptum est: Gloria in excelsis Deo, ut in terra pax hominibus, non diuisoribus sancte  unitatis, sed hominibus bone uoluntatis. Et item: »Aeternitas una est, atque substantia. Dico quia Pater et Filius Deus, dico quia unum sunt, 452 dualitas in prole, unitas in deitate: alterum facit unius natiuitas, sed unum ostendit diuinitas: cum dico Filius, alter est, cum dico Deus, unus est. Erubescite, Ariani. Tunicam hominis iam iudicati in cruce pendentis carnifices Pilati non sunt ausi conscindere, et uos conamini caritatem Dei in celo sedentis, imo ipsam caritatem Deum diuidere. Sed conamini, quantum potestis, conamini: uos in infernum ruistis, iam non eam rumpetis. »Et in subsequentibus scriptum est: »Homo iste modo uenit, mundum subuertit, et fidei unitatem scindit, Trinitatem diuidit.« Et item: »Qui Spiritum sanctum  a Patre et Filio eternitate, substantia, uel communione separat, eumque negat Spiritum esse Patris et Filii, plenus est spiritu immundo, uacuus est Spiritu sancto. Ideo enim dicitur Deus caritas, quia non partibus diuidit unitatem, sed ineffabiliter coagulat Trinitatem. Ipsa est enim Trinitas unus Deus, turris fortitudinis a facie inimici, qui credentes in se custodit.«

Hec precedentia et subsequentia catholica beati Augustini uerba, omnibus catholicis et recte fidei concordantia, euidenter ostendunt ista uerba, que hic sunt interposita, ab Augustino non fuisse prolata, sed ab adulterante uerbum Dei et catholicam fidem hic per imposturam immissa. Et iterum, secundum eiusdem beati Augustini consilium et doctrinam, fidei  regulam consulamus. Fides, inquit Athanasius, catholica hec est, ut unum Deum in trinitate scilicet personarum, et trinitatem uidelicet personarum in unitate deitatis ueneremur, neque confundentes personas, ut tres non sint, neque substantiam separantes, ut trina sit, quia alia est persona Patris, alia Filii, alia Spiritus sancti, sed Patris et Filii et Spiritus sancti una est diuinitas, id est deitas, que ut idem Athanasius et Ambrosius et idem Augustinus dicunt, Trinitatis est unitas. Inquiramus etiam, secundum edicta imperatorum, per anteriores et ueraciores testes quos tenetis in manibus, si quid ambiguitatis residuum est de hac re certissima ueritatem. Et quoniam lex dicit, quod et Dominus in Euangelio firmat, in ore duorum uel trium testium stare omne  uerbum, et Apostolus in accusatione presbyteri totidem testes requirit, et Nicenum concilium aduersus neophytum episcopum iuxta apostolicam doctrinam eiusdem numeri testes querit, et lex publice rei septem postulat, donec plures producamus, horum non modo septem, uerum et amplius quatuordecim ueterum et anteriorum testium astipulatione, in quibus de ista super interposita beato Augustino falsitate nichil habetur, his que premisimus beati Augustini uerbis fidem adhibeamus, et ab hoc falsitatis neuo patefacta ueritate innoxium esse credamus. Et hac perlecta schedula, et inspectis ueris libris et antiquissimis, qui de hac falsitate inuenti sunt nichil habere, probatum est adulteratum fuisse hunc quem prediximus  beati Augustini librum. Et post hec idem qui falsatum librum regi dederat dixit: uos que dico patienter 453 audietis; et protulit testimonium beati Ambrosii de deitate Trinitatis, ad confirmandam que inuenta est in beati Augustini libro imposturam. Quod testimonium catholicissimum eidem imposture manifestissime contradixit; et omnes mirati fuimus, cur tale protulerit testimonium, quod eamdem sententiam non solum non confirmauerit, uerum ut falsitatem ueritatis infirmauerit. Deinde dixit in prestito sibi libro beati Augustini, qui titulatur de uerbis Domini, inuenisse superscriptionem sermonis eius de una Trinitate, trinaque unitate. Itemque mirati fuimus superscriptionem tantummodo illum attendisse, et non que in eodem sermone a beato  Augustino catholice dicta sequerentur intelligenter legisse. Nam uulgo loquens contra Sabellianos et Arianos dicit in eodem sermome , Habemus, inquit, distinctam Trinitatem; et si consideremus loca, audeo dicere, quamuis timide id dicam, tamen audeo, quasi separabilem Trinitatem.« Et paulo post : »Tria hec quasi separantur locis, separantur officiis, separantur operibus.« Et hoc modo, siue hoc sensu, tropo illo qui metonymia, id est transnominatio, dicitur, titulus huius sermonis sonat de una Trinitate, trinaque unitate. Et post premissa, beatus Augustinus mox in eodem sermone subiunxit: »Dicat mihi aliquis, ostende inseparabilem Trinitatem.« Et post paululum : »Ipsa tamen fide rectissime  ac robustissime retinemus, Patrem et Filium et Spiritum sanctum, inseparabilem esse Trinitatem, unum Deum non tres deos: ita tamen unum Deum, ut Filius non sit Pater, ut Pater non sit Filius, ut Spiritus sanctus nec Pater sit nec Filius, sed patris et filii Spiritus. Hanc ineffabilem diuinitatem apud seipsam manentem, omnia innouantem, creantem, recreantem, mittentem, reuocantem, iudicantem, liberantem, hanc ergo Trinitatem ineffabilem simul nouimus et inseparabilem.« Et item : »Ubi est inseparabilis Trinitas? Quando ergo istum sensum a multis extraho, et ad unum Deum Trinitatem inseparabilem colligo, ut aliquid uideam quod dicam.« Et post multa : »Ultra locos corporales est diuinitas: nemo eam tanquam in spatio  requirat: ubique inuisibilis et inseparabiliter adest, non in parte maior, non in parte minor, sed ubique tota, nusquam diuisa. Quis uidet hoc? quis capit hoc? Compescamus nos, meminerimus qui unde loquimur; illud et illud, quidquid est quod Deus est, pie credatur, sancte cogitetur, et quantum datur, quantum potest, ineffabiliter intelligatur.« Et item post aliquanta : »Tria hec sunt in te, que potes numerare, et non potes separare. Hec ergo tria, memoriam, intellectum, uoluntatem, hec, inquam, tria animaduerte separatim pronuntiari, inseparabiliter operari.« Et item post plurima : »Credo Patrem et Filium et Spiritum sanctum, per signa quedam uisibilia, per species quasdam  assumpte creature, posse et separabiliter demonstrari, et inseparabiliter operari. Sufficit hoc, non dico Pater memoria est, Filius intellectus est, 454 Spiritus uoluntas, non dico quomodolibet intelligatur, non audeo. Seruemus maiora sapientibus, infirmis infirmi quid possumus? Non ista dico illi Trinitati uelut equanda, quasi ad analogiam, id est ad rationem quamdam comparationis dirigenda. Non hoc dico, sed quid dico? Ecce in te inueni tria inseparabiliter demonstrata, inseparabiliter operata, et eorum trium unumquodque nomen a tribus factum, quod tamen non ad tria, sed ad trium horum unum aliquid pertineret.« Ecce quo sensu beatus Augustinus demonstrat intelligi debere superscriptionem sui sermonis, qui inscribitur de una Trinitate,  trinaque unitate. Simili sensu et in libro de duabus Animabus adhuc presbyter scripsit dicens: »Trina unitas quam catholica Ecclesia colit, uolens intelligi, sicut et ipse intellexit, ut unitas sit in substantia, trinitas in personis. Quem librum in decimo quarto loco Retractationum librorum suorum se scripsisse commemorat: et in uigesimo quinto loco librum de diuersis Questionibus, scilicet octoginta tribus, se egisse demonstrat, indeque in quadragesimo primo loco, librum de Trinitate, quem multo tempore et multo labore, multaque examinatione composuit, se scripsisse demonstrat. Unde in libro Questionum octoginta trium capitulo uigesimo quarto, de Trinitate substantie ac deitatis dicit quod sibi ad dicendum probabilius et tutius uisum  fuit. uerum et de hac questione in prefato Retractationum libro scribit quod melius in libro de Trinitate postea inde tractauerit, in quo dicit capite quarto libri primi: »Omnes, inquiens, catholici tractatores hoc intenderunt secundum Scripturas docere, quod Pater et Filius et Spiritus sanctus unius substantie inseparabili equalitate diuinam insinuent unitatem, ideoque non sint tres dii sed unus.« Quod et per omnia et in omnibus, in cunctis suis libris apertissime et constantissime sine ulla retractatione confirmat, et in prefatione Retractationum librorum suorum dicit: »Quapropter quicunque ista lecturi sunt, non me imitentur errantem, sed in melius proficientem. Inueniet enim fortasse quomodo scribendo profecerim, quisquis  opuscula mea ordine quo scripta sunt legerit: quod ut possit, hoc opere quantum potuero curabo ut eumdem ordinem nouerit.« Et hoc sensu Pelagius episcopus urbis Rome postulanti Childeberto regi per Rufinum uirum magnificum, ut ei scriberet si beate recordationis pape Leonis tomum reciperet et scandalum suspicionis, quod de eo per Gallias fuerat disseminatum, a se purgaret, in sermone de fide eidem regi directo  trinam unitatem et unam Trinitatem hoc modo dicit: »Credo, inquiens, in unum Deum Patrem et Filium et Spiritum sanctum.« Et post pauca: »Hoc est tres personas, siue tres subsistentias unius essentie siue nature, unius uirtutis, unius operationis, unius  beatitudinis, atque unius potestatis, ut trina sit unitas, et una sit Trinitas, iuxta uocis Dominice ueritatem 455 dicentis: Ite, docete omnes gentes, baptizantes eos in nomine Patris et Filii et Spiritus sancti . In nomine, inquit, non in nominibus, ut et unum Deum per indistinctum diuine essentie nomen ostenderet, et personarum discretionem suis demonstratam proprietatibus edoceret: quia dum tribus unum deitatis nomen est, equalitas ostenditur personarum, et rursus equalitas personarum nichil extraneum, nichil accidens in eis permittit intelligi: ita ut unusquisque eorum uerus perfectusque sit Deus, et omnes tres simul unus, uerus, perfectusque sit Deus: uidelicet ut ex plenitudine diuinitatis, nichil minus in singulis, nichil amplius intelligatur in  tribus.« Et in his uerbis, sicut et in suprascriptis beati Augustini sententiis, manifestissime peruidetur, quia deitas, que trinitatis est unitas, trina credi et dici non debet, sed propter inseparabilitatem et equalitatem trium personarum, que unum sunt deitate, inseparabilis in eisdem singulis personis tota plena et perfecta credi et dici: ac prefato intellectu superscriptio sermonis sancti Augustini, sicut ipse exposuit, debet intelligi. Et quia de his uerbis, que catholice a catholicis et intelliguntur et proferuntur, ab hereticis, sicut et de pluribus sancte Scripture uerbis, uisa seri sunt scandala, orthodoxi doctores et magistri Ecclesie in totum taceri uoluerunt trinam unitatem, sicut et trinam deitatem, et tres apud Latinos substantias, dicentes  hoc modo: Trinitas appellatur quod fiat totum unum ex quibusdam tribus, quasi Trinitas, uidelicet trium unitas, ut memoria, intelligentia, et uoluntas, in quibus mens habet in se quamdam imaginem diuine Trinitatis. Nam dum tria sunt, unum sunt, quia et singula in se manent, et omnia in omnibus. Pater igitur et Filius et Spiritus sanctus, Trinitas et unitas. Idem enim unum, idem et tria, unum propter maiestatis communionem, tria propter personarum proprietatem. Nam alius Pater, alius Filius, alius Spiritus sanctus, sed alius quidem non aliud, quia pariter simplex pariterque incommutabile bonum et ceternum. Pater solus non est de alio, ideo solus appellatur ingenitus: Filius solus de Patre est natus, ideo solus dicitur genitus: solus Spiritus  sanctus de Patre et Filio procedit, ideo solus amborum nuncupatur Spiritus. Et in hac Trinitate alia sunt nomina appellatiua, alia propria sunt. Propria sunt essentialia, ut Deus, Dominus, Omnipotens, Immutabilis, Immortalis, et inde propria, quia ipsam substantiam significant, quia unum sunt. Appellatiua uero, Pater et Filius et Spiritus sanctus, ingenitus et genitus et procedens: eadem et relatiua, quia ad se inuicem referuntur. Cum enim dicitur Deus, essentia est, quia ad seipsum dicitur: cum uero dicitur Pater, et Filius, et Spiritus sanctus, relatiue dicuntur, quia ad se inuicem referuntur. Nam Pater non ad seipsum, sed ad Filium relatiue dicitur, quia est ei Filius: sic et Filius relatiue  dicitur, quia est ei Pater: sic et Spiritus sanctus relatiue dicitur, quia est Patris Filiique Spiritus. His enim appellationibus hoc significatur, 456 quod ad se inuicem referuntur. Nam ipsa substantia qua unum sunt, proinde Trinitas in relatiuis personarum nominibus est. Deitas non triplicatur, sed in singularitate est, quia si triplicatur, deorum inducimus pluralitatem. Nomen autem deorum in angelis et sanctis hominibus ideo pluraliter dicitur, propter quod non sint merito equales, de quibus Psalmus, Ego dixi: Dii estis : de Patre autem et Filio et Spiritu sancto, propter unam et equalem diuinitatem, non nomen deorum, sed Dei esse ostenditur, sicut ait Apostolus: Nobis tamen unus Deus ; uel sicut uoce diuina dicitur: Audi, Isrel,  Dominus Deus tuus Deus unus est , scilicet ut et Trinitas sit, et unus Dominus Deus sit. Fides apud Grecos de Trinitate hoc modo est: Una , ac si dicat una natura, aut una essentia, tres hypostases, quod resonat in Latinum, uel tres personas, uel tres substantias. Nam Latinitas proprie non dicit de Deo nisi essentiam: substantiam uero non proprie dicit, sed abusiue, quoniam uere substantia apud Grecos persona intelligitur, non natura. Et hinc sanctus Hieronymus scribens ad Damasum papam dicit : »Sufficiat nobis dicere unam substantiam, tres personas subsistentes, perfectas, equales, ceternas: taceantur tres hypostases, si placet, et una teneatur: non bone suspicionis est, cum in eodem sensu uerba dissentiunt.  Sufficiat nobis memorata credulitas: aut si rectum putatis tres hypostases cum interpretationibus suis debere nos dicere, non negamus; sed mihi credite, uenenum sub melle latet, transfigurauit se angelus Satane in angelum lucis.« Et paulo superius: »Et quomodo commune nomen essentie proprium sibi uindicat Deus? Sed quia illa sola natura est perfecta, et in tribus personis deitas una subsistit, que est uere, et una natura est, quisquis tria esse, hoc est tres esse hypostases, id est usias, dicit, sub nomine pietatis tres naturas conatur asserere, et si ita est, cur ab Ario parietibus separamur perfidia copulati? Iungatur cum beatitudine tua Ursicinus, cum Ambrosio societur Auxentius: absit hoc a Romana fide, sacrilegium tantum religiosa  populorum corda non hauriant.« Et item aliquanto superius: »Clamamus, Si quis tres hypostases, aut tria enhypostata, id est tres subsistentes personas confitetur, anathema sit; et quia uocabula non ediscimus, heretici iudicamur. Si quis autem hypostasim usiam intelligens, non in tribus personis unam hypostasim dicit, alienus a Christo est: et sub hac confessione uobiscum pariter cauterio unionis inurimur. Discernite si placet obsecro, non timebo tres hypostases dicere: si iubetis, condatur noua post Nicenam fides, et similibus uerbis cum Arianis confiteamur orthodoxi. Tota secularium litterarum schola nichil aliud hypostasin nisi usiam nouit, et quisquam, rogo, ore sacrilego tres substantias  predicabit? Una est Dei et sola natura que uere est, id enim quod subsistit non habet aliunde, sed suum est: cetera que creata sunt, etiamsi uidentur esse, non sunt, quia aliquando 457 non fuerunt, et potest rursus non esse quod non fuit. Deus solus qui eternus est, hoc est qui exordium non habet, essentie nomen uere tenet: idcirco et ad Moysen de rubo loquitur: Ego sum qui sum , et rursum: Qui est misit me .« Et Hilarius in libro de Synodis: »Has, inquit, similitudines, que non ex unitate nature sunt metuo. uereor enim, fratres, Orientis hereses in tempora singula pullulantes. Cauentes quippe Arii uesaniam, noluerunt uiri catholici trinam dici a quolibet unitatem, sed unam sancte Trinitatis deitatem,  diuinitatem, naturam, essentiam, atque substantiam.« In quo etiam dicto, quo una substantia predicatur. Sabelliani insidias posuerunt, sicut item sanctus Hilarius in prefato libro de Synodis monstrat; »Multi, inquiens, ex nobis, fratres karissimi, ita unam substantiam Patris et Filii predicant, ut uideri possint non magis id pie quam impie predicare. Habet enim hoc uerbum in se et fidei conscientiam et fraudem paratam. Nam si secundum nature proprietatem ac similitudinem, ut similitudo non speciem solat afferat, sed genus teneat, religiose unam substantiam predicamus, dummodo unam substantiam proprietatis similitudinem intelligamus, ut quod unum sunt, non singularem significet, sed equales: equalitatem dico, id est indifferentiam  similitudinis, ut similitudo habeatur equalitas. Aequalitas uero unum idcirco dicitur esse, quia par sit: unum autem in quo par significatur, non ad unicum uindicetur. Una igitur substantia, si non personam subsistentem perimat, nec unam substantiam partitam in duos diuidat, religiose predicabitur, que ex natiuitatis proprietate et ex nature similitudine ita indifferens sit, ut una dicatur. At uero si idcirco unius substantie Pater et Filius dicatur, ut hic subsistens sub significatione licet duorum nominum unus ac solus sit, confessum nomine Filium conscientia non tenemus, si unam substantiam confitentes, ipsum sibi unicum ac singularem et Patrem esse dicimus et Filium.« Et post aliquanta: »Caret igitur, fratres, similitudo nature contumelie suspicione,  nec potest uideri Filius idcirco in proprietate paterne nature non esse quia similis est, cum similitudo nulla sit nisi ex equalitate nature: equalitas autem nature non potest esse nisi una sit, una uero non unitate persone, sed generis. Hec fides pia est, hec conscientia religiosa, hic salutaris sermo est, unam substantiam Patris et Filii idcirco non negare quia similis est, similem uero ob id predicare quia unum sunt. Exposita, karissimi, unius substantie, que Grece dicitur, et similis substantie, que appellatur, fideli ac pia intelligentia, et uitiis, que ex uerborum uel breuitate subdola uel periculosa nuditate accedere possent, absolutissime demonstratis, reliquus mihi sermo ad sanctos uiros  Orientales episcopos dirigendus est, ut quia iam de fide nostra nichil inter nos suspicionis relictum est, ea que adhuc in suspicionem ex uerbis ueniunt purgentur.« 458 Propter has ergo fraudulentias, et laqueorum scandala, que Ariani in sancta Trinitate deitatis unitati detrahentes, et Sabelliani personarum proprietati derogantes, rectis sensibus iuxta iter ponebant, Patres et magistri nostri, uiri catholici et doctores ac rectores Ecclesie, quia sicut scriptum est: Pertransibunt plurimi et multiplex erit scientia , unum Deum Patrem, et Filium, et Spiritum sanctum, uidelicet Trinitatem, , id est unius substantie, uel consubstantialem, et inseparabilem atque indiuiduam, potius quam trinam unitatem et unam Trinitatem, dicere et scribere, suisque posteris dicendam et scribendam decernendo  tradere maluerunt: ne dicendo trinam unitatem, eidem unitati numerum qui in trina est apponentes, eamdem unitatem numerabilem facere, et ut Ariani deitatem, id est Trinitatis unitatem diuidere uiderentur, ut ex premissis uerbis sancti Hieronymi, et in hoc opusculo ex epistola Gregorii pape ad Leandrum Spalensem episcopum , cuius partem in suo loco positam lector sagax inueniet, qui uolet ualet colligere: et unam Trinitatem dicendo, proprietatem trium personarum in eadem sancta et inseparabili Trinitate auferri, ut Sabelliani calumniarentur, sicut ex precedentibus uerbis sancti Hilarii qui aduertit potest cognoscere. Unde et idem ipse sanctus Augustinus, cuius sermo de una Trinitate  trinaque unitate dicitur titulatus, in libro septimo de Trinitate, ac si ungue censorio, sicut de multis aliis fecerat, scribit : »Nec sic inquiens Trinitatem dicimus tres personas uel subsistentias, unam essentiam et unum Deum, tanquam ex una materia tria quedam subsistant, etiam si quidquid illud est in his tribus explicatum sit, non enim aliquid aliud eius essentie est preter istam Trinitatem. Tamen tres personas eiusdem essentie, uel tres personas unam essentiam dicimus, tres autem personas ex eadem essentia non dicimus, quasi aliud ibi sit quod essentia est, aliud quod persona.« Et in libro decimo quinto : »Nunquid possumus dicere Trinitatem esse in Deo, ut aliquid Dei sit nec ipsa sit Deus? nullatenus. Sed Trinitas  illa nichil aliud est tota quam Deus, nichil aliud est tota quam Trinitas, nec aliquid ad naturam Dei pertinet, quod ad illam non pertineat Trinitatem.« Et tres ille persone sunt unius substantie, unius sunt essentie uiamque regiam atque tutissimam in recto huius sancte Trinitatis intellectu, inter insidias horum latronum, Arianorum scilicet et Sabellianorum, tenendam atque terendam. Et beatus Athanasius, sicut supra ostendimus, et sanctus Augustinus in libro ad Laurentium papam de Symbolo aptissime monstrat, dicens: »Hec est, inquit, Trinitas, ubique latens et ubique apparens, uocabulis personisque discreta, inseparabilis substantia deitatis.« Et in sermone de Spiritu sancto, quod eiusdem  sit substantie atque deitatis cuius est Pater et Filius: »Ipse, inquit, Dominus noster iehsu 459 Christus, cum iam glorificatus resurrexit a mortuis, in celum ascensurus ad Patrem hoc sacramentum fidei discipulis, id est apostolis, dereliquit. Ait enim: Euntes, baptizate omnes gentes in nomine Patris et Filii et Spiritus sancti, docentes eos seruare omnia quecunque mandaui uobis . Rerum ipsarum dictat effectus, ut trium in una deitate personarum potentiam credamus.« Et in sermone de mysterio baptismatis: »Nemo, inquit, cum audit Patrem, aut Filium, aut Spiritum sanctum, tres Deos nos estimet confiteri, quod sacrilegium absit longe a fide nostra, quia unum Deum esse ipso attestante cognouimus: Ego,  inquit, Deus, et non alius preter me, iustus et saluator non est preter me. Conuertimini ad me, et salui eritis, quia ab extremo terre ego sum Deus, et non est alius preter me . Et in alio libro: Audi, Isrel, Dominus Deus tuus Deus unus est . Et rursus: Dominus Deus hic est in celo sursum, et in terra deorsum, et non est alius preter ipsum . Tres ergo personas tenemus et credimus, id est Patrem et Filium et Spiritum sanctum, unius potentie, unius substantie, unius eternitatis, unius uoluntatis, unius etiam deitatis, et totam Trinitatem unius Dei appellatione ueneremur. Credere autem plures Deos gentilis impietatis est.« Et iterum: »Non credere tres personas unius substantie in una deitate, atque equalitate  uel ceternitate, heretica dementia est, cum manifesta hec sit quam diximus auctoritas Christi, Baptizate omnes gentes in nomine Patris et Filii et Spiritus sancti.« Et item Augustinus in libro quinto  de Trinitate dicit: »Illud uero precipue tenendum est, quod quidquid ad se dicitur prestantissima illa ac diuina sublimitas, substantialiter dicitur: quod autem ad aliquid, non substantialiter sed relatiue; tantamque uim esse eiusdem substantie in Patre et Filio et Spiritu sancto, ut quidquid de singulis ad seipsos dicitur, non pluraliter in summa, sed singulariter accipiatur.« Et item in libro quinto : »Deo non est aliquid maius. Ea igitur magnitudine magnus est, qua ipse est eadem magnitudo: et ideo sicut non dicimus tres essentias, sic  nec tres magnitudines. Hoc et de bonitate, et de eternitate, et de omnipotentia Dei dictum sit, omnibusque omnino predicamentis que de Deo possunt pronuntiari, quod ad seipsum dicitur.« Et in libro sexto : »Deo hoc est esse quod est omnipotentem esse, aut iustum esse, aut sapientem esse, et si quid de illa simplici multiplicitate, et multiplici simplicitate dixeris, quo substantia eius significetur.« Et in libro octauo: »Pater igitur et Filius una essentia, et una magnitudo, et una ueritas, et una sapientia, a quibus non separetur Spiritus sanctus, de quo dicit Filius in Euangelio: Ego rogabo Patrem et alium paracletum dabit uobis, ut maneat uobiscum in eternum, Spiritum ueritatis . Et  Dominus dicit in Euangelio: Ego sum ueritas . In Deo igitur substantiale nomen est ueritas. Et quis magis est, ut Augustinus libro quinto  de Trinitate dicit, quam ille qui dixit famulo suo: Ego sum qui sum, et 460 dices filiis Isrel, Qui est misit me ad uos? « Non ergo trina ueritas, ut impostor uerbis B. Augustini interposuit, sed una ueritas, Pater et Filius et Spiritus sanctus, quia substantia diuidi non potest. Sicut in eodem libro contra quinque hostium genera idem B. Augustinus dicit: »Aeternitas una est atque substantia.« Et in libro sexto de Trinitate : »Et eadem Dei est bonitas que sapientia et magnitudo, et eadem ueritas que illa omnia, et non est ibi aliud beatum esse, et aliud magnum, aut sapientem, aut  uerum, aut bonum esse, aut omnino ipsum esse. Ergo ut non trina essentia, uel trina natura, ita non trina deitas, nec trina ueritas est.« Et Betius, in libro ad Ioannem Romanum diaconum, postea autem episcopum, quem beatus Gregorius in libro Dialogorum persecutione Theodorici regis Ariani martyrio glorificatum esse ostendit, ex uerbis beati Augustini sicut ipse fatetur, dicit: »Una igitur substantia trium, nec separari ullo modo aut disiungi potest, nec uelut partibus in unum coniuncta est, sed est una simpliciter. Quecunque igitur de diuina substantia predicantur, ea tribus oportet esse communia.« Et paulo post: »Si igitur eorum una deitas una substantia est, licet Dei nomen de diuinitate substantialiter predicari: ita Pater, ueritas est, Filius  ueritas est, Spiritus sanctus ueritas est, Pater, Filius, Spiritus sanctus non tres ueritates, sed una ueritas est. Si igitur una in his substantia, una est ueritas, necesse est ueritatem substantialiter predicari de bonitate, de incommutabilitate, de iustitia, de omnipotentia, ac de ceteris omnibus, que tam de singulis, quam de omnibus singulariter predicamus, manifestum est substantialiter dici.« Et iterum: »Nam qui Pater est, hoc uocabulum non transmittit ad Filium, neque ad Spiritum sanctum. Quo fit ut non sit substantiale nomen hoc inditum. Nam si substantiale esset, ut Deus, ut ueritas, ut iustitia, ut ipsa quoque substantia, de ceteris diceretur. Item Filius solus hoc recipit nomen, neque enim cum aliis iungitur, sicut in ceteris que superius dixi. Spiritus  quoque sanctus non est idem qui Pater ac Filius. Ex his igitur intelligimus, Patrem et Filium ac Spiritum sanctum non de ipsa diuinitate substantialiter dici, sed alio quodam modo. Si enim substantialiter predicaretur, et de singulis et de omnibus singulariter diceretur. Hec uero ad aliquid dici manifestum est.« Et paulo post: »Trinitas quidem in personarum pluralitate consistit, unitas uero in substantie simplicitate.« Et item: »Trinitas igitur non pertinet ad substantiam: quo fit, ut neque Pater, neque Filius, neque Spiritus sanctus, neque Trinitas de Deo substantialiter predicetur, sed ut dictum est ad aliquid. Deus uero, ueritas, iustitia, bonitas, omnipotentia, substantia, immutabilitas, uirtus, sapientia,  et quidquid huiusmodi excogitari potest, substantialiter de diuinitate dicuntur.« Et item de Trinitate  »Substantia continet unitatem, relatio multiplicat trinitatem.« Et item: »Quoniam uero Pater 461 Deus, et Filius Deus, et Spiritus sanctus Deus, Deus uero nullas habet differentias quibus differat a Deo, a nullo eorum differt. Differentie uero ubi absunt, abest pluralitas: ubi abest pluralitas, adest unitas.« Et item: »Ubi uero nulla est differentia, nulla est omnino pluralitas, quare nec numerus, igitur unitas tantum.« Et item: »Non igitur si de Patre ac Filio et Spiritu sancto tertio predicatur Deus, idcirco trina predicatio numerum facit. Hoc enim illis, ut dictum est, imminet, qui inter eos distantiam faciunt meritorum: catholicis uero nichil  in differentia constituentibus, ipsamque formam ut est esse ponentibus, neque aliud esse quam est ipsum quod est opinantibus, recte repetitio de eodem, quam enumeratio diuersi, uidetur esse cum dicitur Deus Pater, Deus Filius, Deus Spiritus sanctus, atque hec Trinitas unus Deus.« Et Ambrosius in libro primo de Spiritu sancto : »ueritas Christus, ueritas Spiritus. Habes enim in epistola Ioannis: Quoniam Spiritus est ueritas . Non solum ergo ueritatis, sed etiam ueritas dicitur Spiritus, sicut et Filius ueritas predicatur, qui ait: Ego sum uia, et ueritas, et uita . Unum sunt ergo Pater et Filius et Spiritus sanctus: unum nomen est Trinitatis, et una inseparabilisque essentia.« Et in libro primo de Fide :  »Crede quia a Deo exiuit Filius, ut ipse testatur dicens: Ex Deo processi et ueni . Et alibi: A Deo exiui . Qui ex Deo processit, et a Deo exiuit, nichil aliud potest habere nisi quod Dei est. Unde non solum Deus, sed etiam uerus Deus, uerus a uero, et adeo uerus, ut ipse sit ueritas. Ita si nomen querimus, ueritas est, si maiestatem querimus naturalem, eo usque Filius Deus uerus est, ut et proprius. Scriptum est enim: Qui Filio proprio non pepercit, sed pro nobis omnibus tradidit eum . Tradidit utique secundum carnem. Proprietas diuinitatis est ueritas proprietatis, misericordia pietatis, oblatio securitatis.« Non igitur constare potest, quod per fraudem mendaciter interpositum est in uerbis beati Augustini,  trina ueritas, sicut et Betius in prefato libro demonstrat dicens : »Substantia continet unitatem, relatio multiplicat Trinitatem.« Quam Trinitatis substantiam ostendit Ambrosius cantans in hymno catholico: Tu Trinitatis unitas. Quamque ueluti exponens Augustinus dicit in libro primo de Trinitate: »Deitas que Trinitatis est unitas.« Cui etiam concordat beatus Ambrosius in alio hymno dicens:

O lux beata Trinitas,
Et principalis unitas.
Sed et illud quod in eadem compilatione interpositum est, trina et una unitas constare non potest, demonstrante beato Ambrosio in libro primo de Fide  capite secundo, ubi dicit: »Est plenitudo diuinitatis in Patre, est plenitudo diuinitatis in Filio, sed non discrepans sed una diuinitas, nec confusum quod unum est, nec multiplex quod indifferens est. Etenim si omnium credentium, sicut scriptum est, erat anima una et cor unum ; si omnes qui adherent Domino, 462 unus spiritus est ; ut Apostolus dixit, si uir et uxor in carne una sunt ; si omnes homines, quantum ad naturam pertinet, unius substantie sumus; si hoc de humanis Scriptura dicit: Quia multi unum sunt , quorum nulla potest esse cum diuinis comparatio: quanto magis Pater et Filius diuinitate unum sunt, ubi nec substantie nec uoluntatis ulla est differentia? Namque aliter quomodo  unum Deum dicimus? diuersitas plures facit, unitas potestatis excludit numeri quantitatem, quia unitas numerus non est, sed hec omnium principium est:« Et Betius in suprascripto libro : »Ubi, inquit, nulla est differentia, nulla est omnino pluralitas, quare nec numerus, igitur unitas tantum.« Et item idem: »Etenim unum res est, unitas qua unum dicimus.« Et Arithmetici dicunt: »Unum semen numeri esse, non numerum, et simplices numeros, qui nullam partem aliam habent nisi solam unitatem, ut ternarius solam tertiam, quinarius solam quintam, septenarius solam septenam, his enim una pars sola est.« Et item Ambrosius in prefato primo libro dicit : »Necesse est negent Ariani aut Patris aut Filii diuinitatem, nisi eiusdem diuinitatis  crediderint unitatem.« Et item: »Operationis unitas non facit pluralem diuinitatem.« Et item: »Que enim potest esse alia estimatio, ubi deitatis unitas est?« Et item: »Aderat in specie angeli, qui muniebat, ut in numero Trinitatis unius esset laudatio potestatis.« Et hinc plurima testimonia in eiusdem libris reperiuntur, que ostendunt non posse in Deo catholice dici trinam unitatem, trinamque deitatem, trinam naturam, trinam substantiam: quia unitas, deitas, natura, substantia, in Deo pluralitate caret, et numero qui in trina et in Trinitate est. Et quod in eadem falsa interpositione habetur una unitas, quod ibidem dicitur trina ueritas, et trina unitas destruit: quia quando dicitur unum uel una, si non dicatur quid unum uel quid una, intelligatur una substantia,  et substantie unitas non habet pluralitatem, quare nec numerum, qui in trina et in Trinitate est. Unde Augustinus in tractatu psalmi trigesimi octaui exponens sententiam Apostoli: Unum autem, que quidem retro sunt obliuiscens . »Unum, inquit, hoc est illud unum: Domine, ostende nobis Patrem, et sufficit nobis . Unum autem, que et una dicitur in alio psalmo: Unam petii a Domino, hanc requiram, ut inhabitem in domo Domini per omnes dies uite mee . Propter quid? ut contempler delectationem Domini.« Et in libro contra Maximinum; legimus enim: »Qui plantat et qui rigat unum sunt , sed ambo homines  erant, eiusdem substantie fuerant, non diuerse.« Item legimus, ipso Christo dicente: Ut sint unum, sicut et nos unum sumus . Non dixit, ut ipsi et nos unum, sed ut ipsi sint unum in natura sua et in substantia sua, concordie qualitate quodam modo uniti et conflati: et Pater et Filius et Spiritus sanctus unum propter indiuiduam eamdemque naturam. Aliud est enim unum sunt, et aliud unum sumus: aliud 463 unus est. Quando dicitur unum sunt, etsi non dicatur quid unum, intelligitur una substantia: quando dicitur unus est de duabus diuersis substantiis, necesse est ut queratur quid unus. uerbi gratia, diuersa substantia est anima et corpus, tamen unus homo: diuersa substantia est spiritus hominis  et spiritus Dei, tamen cum Domino adheret, unus spiritus est. Addidit spiritus, non dixit unum sunt: ubi autem dicitur unum sunt, una substantia significatur. Sic et cum dicit Apostolus: Scimus quia nichil est idolum : Et, Quod nullus Deus nisi unus. Nam etsi sunt qui dicuntur dii multi, et domini multi, siue in celo, siue in terra, nobis tamen unus Deus Pater, ex quo omnia et nos in illum, unus Dominus iehsu Christus, per quem omnia et nos per illum , addendo quis uel quid unus. Cum dicit unus Deus Pater, et unus Dominus iehsu, personas distinxit nominando Patrem et Filium, substantiam unam ostendit cum Deus dicit. Unde alibi loquens trinitatem personarum unius deitatis demonstrat cum dicit, Ex ipso, uidelicet ex Patre,  per ipsum, per Filium, in ipso, scilicet in Spiritu sancto, sunt omnia, ipsi gloria , et non ipsis gloria subiunxit: quia alia est persona Patris, alia Filii, alia Spiritus sancti: sed in deitate unitas creditur et predicatur, quia Patris et Filii et Spiritus sancti una est diuinitas, equalis gloria, ceterna maiestas. Impostor uero falsitatis, et uerbis sancti Augustini insultator, quiscunque ille fuerit, non ausus aperte imponere trina et una deitas, ne perciperetur, immisit quod tantumdem ualeret, quatenus per substantiale nomen, quod est ueritas, dicendo trina et una ueritas, cum Pater et Filius et Spiritus sanctus, ut Augustinus dicit, non tres ueritates, nec trina ueritas, sed una sint ueritas, sicut una essentia, et una uita: et addendo trina et una unitas,  probare posset quod dici deberet trina et una deitas. Et noluit mittere Gothescalci uerba, ut diceret deitas trina est personaliter, et una naturaliter, ne recognoscerentur, et ex eo respuerentur. Immisit tamen absolute trina et una unitas, ne sua uerba a Gothescalci uerbis sensu discordarent. Sed, ut scriptum est: Frustra iacitur rete ante oculos pennatorum . uidetur namque fraus sacrilega, ut patenter ostensum est et adhuc ostendetur, quia non solum ratione et auctoritate, uerum et sua ipsa impugnatione interpositio ista destruitur. Ratione quippe, quia, ut Augustinus dicit, deitas Trinitatis est unitas, et unitas qua tres persone unum sunt trina esse non potest. Natura enim, deitate, id est  essentia, tres persone unum, id est unus Deus, sunt, et non una persona Pater et Filius et Spiritus sanctus. Auctoritate quidem, quia ut Betius in libro De Trinitate dicit: »In numero quo numeramus repetitio unitatum facit pluralitatem: in rerum uero numero non facit pluralitatem unitatum repetitio, ueluti cum Pater et Filius et Spiritus sanctus tertio predicatur Deus.« Et item: »Unum res est, unitas quo unum dicimus.« Et Ambrosius in libro primo de Fide : »Unitas numerus 464 non est, sed hec omnium ipsa principium est.« Sua quoque impugnatione interpositio ista destruit que dicit trina et una unitas, quia unitas in eo quo una est trina esse non potest, sicut Trinitas in eo quo trina est una esse non potest. Trinitas scilicet in personis  una esse non potest, sicut Sabellius uoluit: et unitas Trinitatis, id est deitas, trina esse non potest, sicut Arius dixit. Fides autem catholica est, ut Athanasius sentit, et omnis catholicorum unanimitas consentit, ut unum Deum in trinitate personarum contra Sabellium, et trinitatem personarum in unitate deitatis, contra Arium ueneremur: neque confundentes personas, ut Sabellius, quasi tres non sint, neque substantiam separantes, ut Arius, quasi trina sit. Unde si quod impostor inconuenienter posuit una unitas etiam sic intelligatur, quoniam aliter recte non potest intelligi, quia est super omnia in quibus unitas dici potest, in tribus sancte Trinitatis personis Patris et Filii et Spiritus sancti una id est singularis est unitas, quorum est una diuinitas,  uel si expressius dicitur deitas, destruit quod ante positum est, ut trina sit unitas, id est Patris et Filii et Spiritus sancti deitas, que Trinitatis est unitas. Exterminandum est igitur prauum dogma, et sequendum quod docent catholici, quia Trinitas Pater et Filius et Spiritus sanctus ad aliquid, id est relatiue dicuntur, unde et pluralitas est in personis; ueritas uero, essentia, deitas, que, ut Augustinus dicit: Trinitatis est unitas, de Deo ad se id est substantialiter ac per hoc singulariter dicitur, et unus Deus Pater et Filius et Spiritus sanctus, in eo quo trinus est, unus non dicitur, et in eo quo unus est, trinus non dicitur. Sed ut beatus cantat Ambrosius: Unus est potentialiter, id est substantialiter, sicut Augustinus dicit, et trinus personaliter.  Manifestum et manifestatum est ergo compilatum, et adulteratum atque falsatum esse librum beati Augustini contra quinque hostium genera, in quo hec heretica prauitas a quocunque falsatore interposita comprobatur: sicut in quinta synodo ex catholicorum libris quedam testimonia ab hereticis ad suam confirmandam prauitatem detruncata, et quedam falsa catholicis catholicorum uerbis interposita fuisse uigilantia catholicorum detexit. Sic enim deprehensum Macarium Antiochenum episcopum in sexta synodo legimus: sic Donatus, ut Augustinus in libro Retractationum dicit, de sententia Qui baptizat a mortuo, et iterum tangit illum, quid proficit lauatio eius , ad suam confirmandam  heresim, et iterum tangit illum subtraxit; et Ariani de Euangelio eraserunt quod Saluator ait: Quia Deus Spiritus est . Nolebant enim credere quod Spiritus sanctus Deus esset omnipotens. Sic et illi qui ex Deo non erant, et prauo dogmate separare uolebant ab hominis dispensatione diuinitatem Christi, uersiculum quo dicitur, et omnis spiritus qui soluit Iesum ex Deo non est , ex epistola Ioannis eraserunt, ne per auctoritatem eius conuincerentur erroris. 465 Denique Nestorius nescire se prodidit hanc authenticis exemplaribus inditam fuisse sententiam, atque ideo soluere non timuit Iesum, ac se pro hoc reddere extraneum, dicens beatam uirginem Mariam non Dei sed hominis tantum exstitisse genitricem,  ut aliam personam hominis, aliam faceret deitatis, neque unum Christum in uerbo Dei et carne atque anima credens, sed separatim alterum Filium Dei alterum hominis predicans. Et Felix Orgellitane quondam ciuitatis episcopus infelix, in libro beati Hilarii, ubi idem sanctus dixerat: »Carnis humilitas adoratur«, tempore Caroli Magni imperatoris, quoscunque hinc codices arripere potuit, in omnibus adulterauit, carnis humilitas adoptatur, ut quia per ueritatem non poterat, de mendacio suam astipularetur sententiam. Sic et iste adulterator uerborum beati Augustini, iuxta quod scriptum est, Qui a semetipso loquitur propriam gloriam querit , de proprio mendacium, ut gloriari posset aduersus ueritatem, ueritati inseruit: quomodo Gothescalcus  ueritatem quantum ex ipso est in mendacium commutauit, trina pro ter uel Trinitatis deitate, in sexte synodi edicto immutans. Nam et si ita ut ab eo adulteratum credimus, ex Greca interpretatione in eodem haberetur edicto, uel si in aliis libris uetustis ita ab aliquibus haberi contenditur, nec sic quiddam suffragii ex hoc Gothescalci uel eius complicum adinuentio potietur, quia Grecitas idiomate sue lingue quedam recte potest efferre, que Latina lingua maxime de his que pertinent ad fidem non recipit. Nam in sancta Trinitate Patris et Filii et Spiritus sancti Greci unam dicunt essentiam et tres suatim substantias, pro subsistentiis, id est personis, quod Latina lingua non recipit, et interpretatio ex uerbo ad uerbum, sicut sepe propriam consonantiam  perdere, ita intelligentia solet carere, et sensum fidei perturbare. Unde etiam potest fieri, ut interpres ipsius edicti, uerbum ex uerbo interpretans, sanum sensum interpretatus non fuerit. Nos autem, ut Leo scribit ad Rusticum Narbonensem episcopum  id nouerimus sequendum, quod nec preceptis euangelicis contrarium, nec decretis sanctorum inueniatur aduersum, quibus unam eamdemque deitatem plenam atque perfectam in tribus sancte et inseparabilis Trinitatis personis credere et confiteri debere accepimus. Quapropter damnationem prolatam ab eadem sacra sexta synodo Gothescalcum incurrisse atque perferre nullatenus dubitamus, quam prefata sancta synodus iudicio  sancti Spiritus omnibus contra illa que diuinitus inspirata decreuerat sentientibus intulit : »His inquiens cum omni undique cautela atque diligentia a nobis formatis, diffinimus aliam fidem nulli licere proferre, aut conscribere, componereue, aut sapere, uel etiam aliter docere. Qui uero presumpserint fidem alteram, uel componere, uel proferre, uel docere, uel tradere, aut symbolum uolentibus conuerti ad agnitionem ueritatis, ex gentilitate, uel ex Iudaismo, aut 466 ex qualibet heresi, aut qui nouitatem uocis, uel sermonis adinuentionem, ad subuersionem eorum que nunc a nobis determinata sunt introducere, hos, si quidem episcopi fuerint aut clerici, alienos esse episcopos ab episcopatu, clericos uero a clero, si  autem monachi fuerint aut laici, anathematizari eos. Et subscripserunt centum quinquaginta episcopi.« Deinde prosequitur Gothescalcus,



III.

÷ »Sic enim dicta est a Prospero trina maiestas, a Prudentio trina pietas, ab Aratore bis trina potestas, sic et a Grecis , a Latinis autem satis proprie, regulariter, atque catholice, trina sanctitas: ac per hoc sicut ab eis catholicissime dicitur , sic et a nobis catholicissime trina deitas.«

. Quod ad testimonium sue assertionis dicit, quoniam Arator trinam potestatem, et Prudentius trinam pietatem dicunt metri necessitate, que non preiudicat libere fidei simplicitati, Augustinus et  Athanasius, atque Betius, sicut in hoc opere ex dictis illorum lector inueniet, contradicunt. Sed et idem Prudentius scribit:

Per Christum genitum, summe Pater, tuum,
Per quem splendor, honor, laus, sapientia,
Maiestas, bonitas, et pietas tua,
Regnum continuat numine triplici,
uel sicut in quibusdam codicibus inuenitur, nomine triplici. Quod sanctus Ambrosius, uidelicet quia nec numen, nec nomen, in Deo qui trinus est in personis et unus in deitate, trinum uel triplex dici debeat, in initio primi libri  de Fide refutat dicens: »Dominus, inquit, et Deus, uel quod dominetur omnibus, uel quod spectet omnia, et timeatur a cunctis. Si ergo unus Deus, unum nomen, una  potestas, una est trinitas. Denique dicit: Ite baptizantes in nomine Patris et Filii et Spiritus sancti . In nomine utique, non in nominibus, ut unius esse Trinitatem potestatis ostenderet.« Et item : »Nos Patrem et Filium et Spiritum sanctum confitemur, ita ut in Trinitate perfecta, et plenitudo diuinitatis sit, et unitas potestatis.« Quod tantumdem ualet, ac si diceret: unitas numinis. Et sanctus Augustinus in libro sexto  de Trinitate dicit: »Cum tantus sit solus Pater, uel solus Filius, uel solus Spiritus sanctus, quantus est simul Pater et Filius et Spiritus sanctus, nullo modo triplex dicendus est, quia non est quo crescat illa perfectio, perfectus autem siue Pater, siue Filius,  siue Spiritus sanctus, et ideo Trinitas potius quam triplex dicenda est.« uerum et ipse Prudentius, fortasse metri lege coactus, ad demonstrandum tres personas unius substantie alibi scribit dicens:

Est tria summa Deus, trinum specimen, uigor unus.
Sed quoniam, ut Priscianus dicit, a specie deducitur specimen, in Deo trinum specimen catholice non potest dici, ut Augustinus in libro septimo  de Trinitate dicit »quia non sunt tres 467 species unius essentie, Pater et Filius et Spiritus sanctus.« Sed et Gothescalcus testimonium beati Hieronymi, ut compilationis sue dicta confirmaret, ex Commentario ipsius in Matthei Euangelio hoc modo contra se protulit dicens: »Mulierem istam Ecclesiam interpretantur, que fidem  hominis farine satis tribus commiscuerit, credulitatem Patris et Filii et Spiritus sancti, cumque in unum fuerit fermentata, non nos ad triplicem Deum, sed ad unius diuinitatis perducit notitiam; farine quoque sata tria, dum non est in singulis diuersa natura, ad unitatem trahunt substantie.« Et item: »Baptizantur in nomine Patris et Filii et Spiritus sancti, uti quorum est una diuinitas, sit una largitio et nomen, quia Trinitas unus Deus est.« In libris quoque beati Prosperi unam Trinitatis deitatem, essentiam, atque substantiam, et naturam, maiestatem quoque, et potestatem, et unum lumen, unumque principium frequentissime legimus. Ait enim in libro sententiarum : »Quod Pater cum Christo facit, Christus facit, et  quod Christus cum Patre facit, Pater facit, nec seorsim aliquid agit inseparabilis caritas, maiestas, potestas, sicut ipse Dominus dicit: Ego et Pater unum sumus .« Et item : »In Trinitate diuina tanta est substantie unitas, ut equalitatem teneat, pluralitatem non recipiat.« Et item: »In Patre et Filio et Spiritu sancto eterna et incommutabilis unitas manet, ubi indifferens Trinitas unus Deus est, unum lumen, unum principium.« Et in libro Epigrammatum : »uera eternitas et uera immortalitas non est, nisi in deitate Trinitatis, cui quod est esse perfectum est.

Hoc pater, hoc uerbum Patris, hoc et Spiritus almus,
   Quorum natura est una eademque trium.«
Et item : Nulla differentia est in deitate  Trinitatis, quoniam quod Deo minus est, Deus non est.

Natura omnipotens una est, que cuncta creauit,
   Et proprie quod sunt omnibus esse dedit.
Quodque Deo minus est, non est Deus, a Patre natum
   uerbum, et qui amborum Spiritus est, Deus est,
Una eademque trium quoniam est essentia, que se
   Nunquam uel maior uel minor esse potest.
Et item :

Omnipotens genitor, natusque, et spiritus almus,
   Una in personis par tribus est deitas.
Et item :

Una trium deitas, una est essentia, ab uno
   Idem est et uerbi Spiritus atque Patris.
Quod dicit, dictum a Grecis proprie et  regulariter atque catholice interpretatum, trina sanctitas, ac per hoc sic trina deitas, sicut trina sanctitas catholice debeat dici, non est uerum. Sanctus quippe Quintianus Asculitanus episcopus ad Petrum Antiochenum 468 loquens de sancta Trinitate, non trinum sanctum, sed ter sanctum, interpretatus est: et in offerenda misse Grecorum composite a beato Basilio, in qua dicitur , non trinum sanctum, sed ter sanctum hymnum sapientes interpretes transtulerunt. Et aliquanto inferius Gothescalcus praua prauis superadiiciens, dicit:



Iu.

»Claret omnino, quod , id est sancta Trinitas, sicut una essentialiter atque naturaliter,  sic procul dubio est personaliter trina deitas, sicut scilicet sanctitas, maiestas, pietas et potestas.«

. Hoc quod dictum est a Deo in creatione primi hominis, Faciamus hominem ad imaginem et similitudinem nostram , diabolus male interpretans, assumpta parabola, primis parentibus dixit: Eritis sicut dii . Quem secutus Arius, gradus in sancta Trinitate faciens contra preceptum Domini in lege dicentis: Non ascendatis per gradus ad altare meum , tres deitates in sancta Trinitate dogmatizauit. Nunc Gothescalcus e diuerso unam deitatem in tribus personis sancte Trinitatis partitur, dicens: »Sicut sancta Trinitas una est essentialiter atque naturaliter,  sic procul dubio est personaliter trina deitas, que, ut catholici doctores dicunt, et uerum est, Trinitatis est unitas, qua naturaliter unus Deus est Trinitas, que uidelicet deitas si personaliter trina foret unitas Trinitatis, quod esse non potest, quia quod unum est in eo in quo unum est diuisionem non recipit, in tribus personis diuisa uel partita fuisset. Unum, inquit Betius ex beati Augustini uerbis, ut et ipse fatetur, res est unitas, quo unum dicimus, et ubi nulla est differentia, nulla est omnino pluralitas, quare nec numerus, igitur unitas tantum; nam quod tertio repetitur Deus cum Pater et Filius et Spiritus sanctus nuncupatur, tres unitates non faciunt pluralitatem numeri in eo quod ipse sunt, id est in deitate, essentia, atque natura.« Et Ambrosius in  libro primo  de Fide: »Diuersitas plures facit, unitas potestatis excludit numeri quantitatem, quia unitas numerus non est, sed hec omnium ipsa principium est.« Unde sunt Arius atque Gothescalcus, iuxta petam:

Ambo errore pares, quanquam diuersa loquantur.
Si enim quando hic nouus ariolus, perniciosior forte quam quilibet ariolus, dixit, sicut sancta Trinitas essentialiter atque naturaliter est una, subiunxisset sic personaliter est trina, constaret sententia. Quod autem subiunxit, deitas personaliter est trina, non solum contra catholicam fidem est, uerum et hoc quod premisit impugnat, sicut et premissa subsequentia  destruunt. Nam quod dixit, sicut sancta Trinitas essentialiter atque naturaliter est una, si ita intelligatur sicut debet intelligi, scilicet quia Trinitas una est essentia atque natura, id est deitate, Trinitatis uidelicet unitate, personaliter deitas trina esse non potest, ac per hoc illud quod premisit sancta Trinitas essentialiter atque naturaliter est una, destruit quod subiunxit, 469 deitas personaliter est trina, quod esse non potest, quoniam deitas id ipsum est quod substantia et natura, que semper una est, et trina esse non potest, quia deitas ut Athanasius, Ambrosius, et Augustinus dicunt, Trinitatis est unitas. Et quod subiunxit, deitas personaliter est trina, impugnat quod premiserat - Trinitas essentialiter atque naturaliter  est una. Non enim in eo quo una est Trinitas, id est in essentia atque natura, trina esse potest, sicut Arius dementauit: et in eo quo unus Deus Trinitas uel trinus dicitur, id est in personarum proprietate, non unus, sicut Sabellius blasphemauit, sed unum est, sicut Christus in Euangelio dicit. Contra quos cantat Ambrosius: »Deus unus potentialiter, trinusque personaliter.« Et Athanasius, »Fides catholica hec est, ut unum Deum in trinitate personarum, et trinitatem personarum in unitate deitatis ueneremur, neque confundentes personas ut tres non sint, neque substantiam separantes, ut trina sit: quia alia est persona Patris, alia Filii, alia Spiritus sancti, sed Patris et Filii et Spiritus sancti una est diuinitas, equalis gloria, ceterna maiestas.« Et  Augustinus in libro septimo de Trinitate : »Sicut, inquit, substantia Patris ipse Pater est, non quo pater est, sed quo est, ita et persona Patris non aliud quam ipse Pater est. Ad se quippe dicitur persona, non ad Filium, uel ad Spiritum sanctum: sicut ad se dicitur Deus et magnus, et bonus, et iustus, et si quid aliud huiusmodi. Et quemadmodum hoc illi est esse quod Deum esse, quod magnum esse, quod bonum esse, ita hoc illi est esse quod personam esse. Neque cum quislibet audierit Patrem solum Deum, separet inde Filium, aut Spiritum sanctum. Cum eo quippe solus Deus est, cum quo et unus Deus est; quia et Filium cum audiuimus solum Deum, sine ulla separatione Patris et Spiritus sancti oportet accipere, sicut in Euangelio scriptum est: Ego et  Pater unum sumus . Et unum dixit et sumus: unum secundum essentiam, quod idem Deus: sumus secundum relatiuum, quod ille Pater, hic Filius.« Propter quod etiam pluralem numerum admittunt. Cur ergo non hec tria simul unam personam dicimus, sicut unam essentiam et unum Deum, sed dicimus tres personas, cum tres deos aut tres essentias non dicamus, nisi quia uolumus uel unum aliquod uocabulum seruire huic significationi qua intelligitur Trinitas, ne omnino taceremus interrogati quid tres, cum tres fateremur, quia tres in sancta Trinitate persone relatiue dicuntur, que essentialiter, id est naturaliter, unum non unus sunt: quia una et non trina est deitas, diuinitas, essentia,  substantia, et natura Patris et Filii et Spiritus sancti. Fides quippe catholica hec est, ut unum Deum in Trinitate personarum, et Trinitatem personarum in unitate deitatis ueneremur, neque confundentes personas, ut tres non sint, neque substantiam separantes, ut trina sit; que una substantia, id est deitas, que Trinitatis est unitas, etiam in personis non ualens diuidi ipsa separabilitate sua, 470 tres inseparabilis Trinitatis personas ostendit esse, et ab inuicem separari non posse, quia cuiuslibet persone nomen semper ad alteram respicit personam. Si Patrem dicis, Filium ostendis; si Filium nominas, Patrem predicas; si Spiritum sanctum appellas, alicuius esse spiritum necesse est intelligas, id est Patris et Filii, quorum una eademque substantia,  id est deitas que Trinitatis est unitas, in singulis est tota personis, et tota in tribus simul personis: uel si rectius dicitur, ne putentur aliud esse in sancta Trinitate persone, et aliud deitas, tota perfectaque, est deitas singule in sancta Trinitate persone, et tota perfectaque, est deitas tres simul in sancta Trinitate persone. Et idcirco inseparabilis est sancta Trinitas etiam in personis sensu intelligenda, quamuis in uoce separabilia habeat nomina, quia pluralem numerum in nature nominibus nullatenus recipit. In personis namque Trinitas constat, in natura id est in deitate unitas, que diuidi non potest quoniam natura, id est deitas Trinitatis est unitas. Hoc enim uere inseparabile dicitur, quod nullatenus separationem potest recipere. Nam quod non separatur,  sed separari potest, inseparabile non est. Inseparabilis est ergo sancta Trinitas etiam in personis sensu intelligenda, quoniam Patris et Filii et Spiritus sancti non trina sed una est diuinitas, equalis gloria, ceterna maiestas. Mentitur igitur Gothescalcus ut solet, dicens:



u.

÷ »Quia sicut sancta Trinitas una essentialiter atque naturaliter, sic procul dubio est personaliter trina deitas, sicut scilicet maiestas, pietas, potestas.«

. Quod refellit catholica fides, per omnium orthodoxorum ora predicans et confirmans quia Trinitas ad personas Patris et Filii et Spiritus sancti refertur, unitas ad naturam eterne deitatis pertinet. Unde Augustinus in libro septimo  de Trinitate  dicit: »Hoc est Deo esse quod subsistere, et ideo si una essentia Trinitas, una etiam substantia, et idcirco commodius dicuntur tres persone, quam tres substantie. Non enim aliud est Deo esse, aliud personam esse, sed omnino idem: nam esse ad se dicitur, persona uero relatiue, uidelicet Pater ad Filium, Filius ad Patrem, Spiritus sanctus ad Patrem et Filium, quorum est Spiritus, sicut idem doctor exponit.« Et in libro Xu : »Aliud est itaque Trinitas res ipsa, aliud imago Trinitatis in re alia.« Tanta est enim in ea inseparabilitas, ut illa unus Deus et dicatur et sit, nec in uno Deo sit illa Trinitas, sed unus Deus. Non igitur deitas personaliter trina est, sed trium ad quas refertur trinitas personarum  substantia una est, id est deitas: que, ut Augustinus in primo libro de Trinitate dicit, Trinitatis est unitas, scilicet qua est inseparabilis Trinitas, quoniam una eademque est tota in singulis, tota in tribus simul personis. Dicendum ergo est, sicut Augustinus dicit, Trinitas una essentia, et una substantia tres persone, uel Trinitas 471 substantialiter unus Deus non sicut Gothescalcus absolute dicit, Trinitas essentialiter atque naturaliter est una, ne induci putetur personarum confusio, unde paulo superius quantum causa poposcit premisimus. Nec in hoc etiam ullo modo sequendus est Gothescalcus, ut credatur uel dicatur deitas personaliter trina. Qui enim credit et dicit trinam personaliter deitatem, nichil differt ab Ario,  ad cuius prauam intelligentiam refellendam, sancti catholici Patres, non humana adinuentione, sed diuina inspiratione, in sacro Niceno concilio , id est consubstantialitatem, uidelicet unam substantiam, essentiam, naturam, et deitatem trium personarum, Patris et Filii et Spiritus sancti, credi et teneri firmissime decreuerunt, et ab hac regula deuiantes anathematizauerunt. Gothescalcus autem mel plus comedere uolens quam sufficit, id est plus sapere quam oporteat sapere, et scrutari maiestatem ultra sue infirmitatis capacitatem, hoc intelligentie dicto, sicut clausis oculis ad ignem, ita sciens et uidere nolens in praue sentientium, Sabellii uidelicet et Arii, quos cum nominat detestatur, et sensu cum disputat sequitur, sententias uidetur currere cum  suis complicibus, de quibus scriptum est: Descendant in infernum uiuentes, id est labantur in blasphemie peccatum scientes. Nam si deitas personaliter trina est, tres deitates ac per hoc tres dii erunt, aut una deitas in tribus personis erit partita, et iam Trinitas non inseparabilis, sed separata, et sicut in personis, ita et in substantia numerabilis erit, et in nulla de tribus personis deitas perfecta erit, sicque Deus, quod et stultum et nefas est dicere, imperfectus erit. Quapropter non ab re computamus, illum ipsum spiritum nos per huius, sicut et per Arii, os audire, qui per serpentem primis parentibus sibilauit, Eritis sicut dii. Contra cuius impietatem sanctus Augustinus in septimo libro  de sancta Trinitate inter alia dicit: »Nec sic ergo Trinitatem  dicimus tres personas, uel subsistentias, unam essentiam et unum Deum, tanquam ex una materia tria quedam subsistant, etiamsi quidquid illud est in his tribus explicatum sit. Non enim aliud eius essentie est preter istam Trinitatem. Tamen tres personas eiusdem essentie, uel tres personas unam essentiam dicimus: tres autem personas ex eadem essentia non dicimus, quasi aliud ibi sit quod essentia est, aliud quod persone, sicut tres statuas ex eodem auro possumus dicere. Aliud enim illis est esse aurum, aliud esse statuas. Et cum dicantur tres homines una natura, uel tres homines eiusdem nature, possunt etiam dici tres homines ex eadem natura, quia ex eadem natura et alii tales homines  possunt existere. In illa uero essentia Trinitatis, nullo modo alia quelibet persona ex eadem essentia potest existere. Non enim maior essentia est Pater et Filius simul, quam solus Pater aut Filius: sed tres simul ille subsistentie, siue persone, si ita dicende sunt, equales sunt singuli, quod animalis homo non percipit;« et reliqua que 472 latius ibidem idem sagacissimus doctor exsequitur. Et in sermone trigesimo sexto Euangelii secundum Ioannem: »Trinitas unus Deus, Trinitas una est eternitas, una potestas, una maiestas: quid ergo tres? si enim tres ait, oportet dicas quid tres. Respondeo, Pater et Filius et Spiritus; id enim quod Pater in se est Deus est, quod ad Filium est Pater est, quod Filius ad seipsum Deus est, quod ad Patrem est Filius est.«  Et post paululum: »Non est quid dicam tres nisi Patrem et Filium et Spiritum sanctum, unum Deum, unum omnipotentem, ergo unum principium.« Et in sermone trigesimo septimo: »Si enim quod pauci intelligunt, simplex est natura ueritatis, hoc est filio esse, quod nosse.« Et in sermone quadragesimo quarto: »Ariani dicunt, aliud est Pater, aliud Filius, quasi non sint eiusdem substantie Pater et Filius.« In sermone quadragesimo quinto: »Si manum intelligamus potestatem, una est Patris et Filii potestas, quia una diuinitas.« Et post pauca: »Ergo nemo rapit de manu Patris mei, hoc est, nemo rapit mihi.« In sermone septuagesimo quarto: »Cum ergo sit omnino inseparabilis Trinitas, nunquam Trinitas esse sciretur, si semper inseparabiliter  doceretur. Nam cum dicimus Patrem et Filium et Spiritum sanctum, non eos utique diceremus simul, cum ipsi non possint esse non simul.« In sermone octogesimo octauo: »Christus namque cum Patre et Spiritu sancto, non sunt tres dii, sed unus Deus, de quo scriptum est: Benedictus Dominus Deus Isrel. qui facit mirabilia magna solus .« In sermone nonagesimo primo: »Ubi eorum quilibet unus, Pater uidelicet, Filius, aut Spiritus sanctus, ibi Trinitas Deus unus. Oportebat autem ita insinuari Trinitatem, ut quamuis nulla esset diuersitas substantie, singillatim tamen cepit distinctio personarum, ubi eis qui recte credunt nunquam uideri potest separatio naturarum.« Item in sermone nonagesimo secundo: »Sepe autem diximus inseparabilia  esse opera Trinitatis, sed singillatim commendandas fuisse personas, ut non solum sine separatione, uerum etiam sine confusione, et unitas, intelligatur, et Trinitas.« Et magnus Leo papa contra hereticos loquens ad Turibium Asturicensem episcopum dicit : »Quod enim de Deo Patre est, hoc est quod ipse est, neque id aliud est quam Filius et Spiritus sanctus. Preter hanc autem summe Trinitatis unam consubstantialem et sempiternam atque incommutabilem deitatem, nichil omnium creaturarum est, quod non in exordio sui ex nichilo creatum sit.« Et item : »Ab eisdem, inquit, hereticis, contra uerum ueri Dei cultum, Trinitas deitatis negata personarum proprietate confunditur.«  Et item sanctus Gregorius in sexta decima homilia Ezechielis: »Isaias, inquit, audiuit angelica agmina in celo clamantia: Sanctus, Sanctus, Sanctus Dominus Deus sabaoth . Ut enim personarum Trinitas monstraretur, tertio Sanctus dicitur; sed ut una esse substantia Trinitatis appareat, non Domini sabaoth, sed Dominus esse perhibetur. Quod Dauid quoque similiter sentiens 473 ait: Benedicat nos Deus Deus noster, benedicat nos Deus . Qui cum tertio dixisset Deum, ut unum hunc esse ostenderet, subdidit, et metuant eum omnes fines terre. Paulus quoque loquitur dicens: Quoniam ex ipso, et per ipsum, et in ipso sunt omnia . Ex ipso uidelicet ex Patre, per ipsum, per Filium, in ipso autem, in Spiritu sancto. Cum ergo ipsum  tertio dixisset, adiunxit, ipsi gloria in secula seculorum, Amen. Qui enim non dicit ipsis, sed ipsi: dicendo ter ipsum, distinxit personas, et subiungendo ipsi gloria, non diuisit substantiam.« Et beatus Paulinus Aquileiensis patriarcha in libro contra Felicem: »Sancta, inquit, catholica atque apostolica Ecclesia, que licet in toto sit orbe terrarum diffusa, una tamen est amica sponsi, proxima et columba, que pennis deargentatis sacri eloquii refulget pulchritudine, et in pallore auri posteriora eius per recte fidei puritatem clarescit, confitetur sanctam et ineffabilem Trinitatem in unitate. Salua scilicet inconfusibiliter proprietate personarum, inseparabilem substantiam confitetur. Ita sane ut alius credatur Pater, quia Pater est, qui genuit ceternum  sibi sine tempore et omni initio Filium, et alius credatur Filius, quia Filius est, qui genitus est sine initio a Patre, non putatiue, sed uere, et alius credatur Spiritus sanctus, quia Spiritus sanctus est, et a Patre Filioque procedit: et non est aliud Pater, aliud Filius, aliud Spiritus sanctus, sed unum sunt inseparabiliter Pater et Filius et Spiritus sanctus. Non unus sed unum, quia alia est persona Patris, alia Filii, alia Spiritus sancti: sed una et equalis, et consubstantialis, et ceterna est Patris, Filiique et Spiritus sancti inenarrabilis diuinitatis maiestas, quia unus est Deus. Unionem namque in essentia confitemur, trinitatem uero in personarum discretione predicamus.«

 Et sanctus Alcuinus ex uerbis beati Augustini in libro  ad Carolum Magnum imperatorem dicit: »Quidquid, inquiens, ad seipsum dicitur Deus, et de singulis personis dicitur, Patre et Filio et Spiritu sancto, et simul de ipsa Trinitate, non pluraliter, sed singulariter dicendum est. Quoniam quippe non aliud est Deo esse, et aliud magnum esse, uel aliud esse, et aliud bonum esse, sed hoc idem illi est et esse et magnum esse, et esse et bonum esse, propterea sicut non dicimus tres deos, nec tres essentias, sic non dicimus tres magnitudines, nec tres bonitates, sed unum Deum, unam essentiam, et unam magnitudinem, et unam bonitatem.« Et quod Apostolus ait: Christum Dei uirtutem , et Dei sapientiam, non ita intelligendum  est, quod Pater dici non possit uirtus uel sapientia, sicut dici non potest Filius uel uerbum, quia hec relatiua sunt nomina, illa uero, id est uirtus et sapientia, substantialia sunt. Ideo Pater uirtus et sapientia, et Filius uirtus et sapientia, et Spiritus sanctus uirtus et sapientia: non tamen tres uirtutes, nec tres sapientie, sed una uirtus et sapientia, Pater et Filius et Spiritus sanctus, sicut una substantia et una omnipotentia, 474 et alia que de substantia diuinitatis dicuntur. Et ita intelligatur Filius sapientia Patris, quomodo dicitur lumen Patris, id est, ut quemadmodum lumen de lumine, et utrumque unum lumen, sic intelligatur sapientia de sapientia, et utrumque una sapientia: quia in illa simplicitate diuine nature non est aliud  sapere quam esse, nec aliud esse quam posse, nec aliud posse quam uiuere. Eadem ibi sapientia que essentia, eadem uita que et essentia, et hec omnia unum, et unus Deus. Sic et de maiestate, et pietate, et potestate, de omnibus que substantialiter in Deo dicuntur, intelligendum atque fatendum est. Et item hec praua atque peruersa Gothescalcus contexuit.



uI.

÷ »Sicut enim, inquiens, Deus Trinitas numeri singularis est, iuxta illud, benedicta sit sancta Trinitas, sic etiam numeri singularis, et trina deitas.«

. Hinc liber sexte synodi, per quem se Gothescalcus  falso redamauit, et suam falsam uoluit confirmare sententiam, eum falsitatis redarguit, et falsarium comprobat in sua falsa interpretatione, qui uolens uomere quod non glutiuit, trinam deitatem interpretatus est. Nam illud tri, in unitate deitatis, que est unitas Trinitatis, non recipit numerum, nec quamcunque adiectionem demonstrantem pluralitatem. Non ita ut interpretatur Gothescalcus, intellexit uictorinus rhetor urbis Rome, et magister beati Hieronymi scribens ad Candidum Arianum, per conclusiones et extensiones dialectice ac rhetorice discipline, que quodammodo sibi cognate sunt, suam heresim confirmare nitentem, eodem modo cum uerborum sensibus Grece lingue, de Patre et Filio et Spiritu sancto  ipsius impietatem refellens, et destruens inter cetera: »Sic, inquit, istorum trium unum et idem existentium una diuinitas, et non multifida maiestas, et tria unum, et unum tria, et ter unum tria, et idem et unum et solum est.« Et ueri Grece lingue interpretes epistolam ab apostolica fide, et a prefata sancta sexta synodo receptissimam, ut diximus, sancti Sophronii Hierosolymitani episcopi interpretantes, non trina sed ter interpretati sunt, et anathematizant illos qui illud ter non recto sensu intelligunt, et trinam deitatem dicunt, sicut in eadem sexta synodo continetur, ubi dicitur: »Numeratur ergo beata Trinitas non essentiis, non naturis, nec diuersis deitatibus, trinisue dominationibus, absit,  sicut insaniunt Arii, et sicut noui , id est ter deitatis latratores, essentias tres, et naturas tres, et tres dominationes, et tres similiter uaniloquentes deitates.« Et paulo post: »Diuiditur atque indiuise sancta Trinitas, et diuise rursus coniungitur. In personis namque diuisionem habens indiuisa permanet, et inseparabilis per essentiam et naturam, similiterque et deitatem.« Et Betius in libro de Trinitate ex beati Augustini scriptis, sicut et ipse fatetur: »In numero, inquit, 475 quo numeramus, repetitio unitatum facit pluralitatem, in rerum uero numero non facit pluralitatem unitatum repetitio. uelut si de eodem dicam: Gladius unus, mucro unus, ensis unus, potest enim unus tot uocabulis gladius agnosci, hec unitatum  repetitio iteratio potius est quam numeratio: uelut si ita dicamus: Ensis, mucro, gladius, repetitio quedam est eiusdem, non numeratio diuersorum; uelut si dicam, Sol, sol, sol, non tres soles effecerim, sed de uno toties predicauerim. Non igitur si de Patre, Filio et Spiritu sancto tertio predicatur Deus, idcirco trina numeratio numerum facit.« uidelicet quia Patris et Filii et Spiritus sancti una est deitas, que Trinitatis est unitas. In personarum ergo proprietate sancte et inseparabilis Trinitatis, cum Pater ad Filium, Filius ad Patrem, et Spiritus sanctus ad Patrem Filiumque refertur, relatiue et quodammodo separabiliter dicitur apud Grecos trias Trinitatis, ut si queratur ad quid dicitur Trinitas, respondeatur personarum, uel ad personas,  quin Patris et Filii et Spiritus sancti, ideoque Trinitas a catholicis dicitur, quod fiat totum unum ex quibusdam tribus, quasi Triunitas, id est ter unitas, et non trina unitas, constans tribus que numerantur personis unius deitatis, que ut diuisione ita pluralitate caret ac numero, quia ubi nulla est differentia, nulla est, ut Betius dicit, omnino pluralitas, quare nec numerus, igitur unitas tantum, et unitas in se trina esse non potest. Quapropter catholici et ueri interpretes semper in sancta et inseparabili Trinitate, illud ter de Greca in Latinam linguam interpretari uiderunt, quia trina repetitio unius Dei, cum dicitur Pater et Filius et Spiritus sanctus, non facit in essentia pluralitatem, sed unus Deus toties personaliter predicatur. A numero autem quo numeramus,  in quo pluralitatem ostendimus, sicut triplex, triangulus, triginta, trecenta, triennium, trimus uel trima, triennalis dicitur, et plura his similia que rebus subiiciuntur, querunt nominationem rerum quibus subiecta sint, et cum subiiciuntur materiis, accidentium uarietas uel multitudinem significans, que diuise in rebus numerabilibus constat ex diuersitate uel pluralitate quam in se habet, ostendit etiam in eis quibus subiicitur quamdam pluralitatem et numeri differentiam! uerbi gratia, ut trimus uitulus, triennalis iuuenca, triplex funiculus, triangulus lapis, triginta uiri, trecenta scuta. Ex his orthodoxorum dictis et  uera Grece lingue interpretatione, manifestissime claret Gothescalcum in sua interpretatione et in sua expositione mentitum fuisse. Nobis autem Latinis, et Grece lingue ignaris, non est hinc necesse diutius laborare, cum satis in orthodoxorum libris, qui utriusque lingue fuere periti, inueniamus qualiter secundum catholicam fidem credere et confiteri, tenere quoque ac predicare, de sancta et inseparabili unius deitatis Trinitate 476 debeamus. Nec nobis aliquis inde scrupulus, ex Gothescalci et aliorum imperitorum atque male sentientium uerbis, qui Grece lingue penitus expertes fuerunt, inesse debet, cum in maiorum nostrorum scriptis legamus, multos qui sibi interpretationem Greci sermonis usurpauerunt, et uim notarum ac punctorum,  quinimo accentuum superpositorum ad tollendam ambiguitatem, que apud eos ex quibusdam illorum fit litteris, et ad intelligentiam sermonum, atque ad pronuntiationem distinguendam, plurimum ualere dicuntur, non intellexerunt, errasse et alia pro aliis, ut pro uisione montem, pro filio porcum, pro ter trina, et his similia, et interdum singularia pro pluralibus, et pluralia pro singularibus transtulisse. Post predicta, inueteratum antiquissimi scriptoris uenenum, a sanctis patribus, et in Nicena synodo, et in aliis catholicis conciliis atque orthodoxis scripturis exsecratum ac predamnatum Gothescalcus eructat, dicens:



uII.

»Sicut unamquamque ex trinitate personarum,  quisquis est catholicus credit et confitetur, integrum, plenum, perfectum penitus Deum, sic unicuique persone suam propriam deitatem integram, plenam, perfectamque penitus inesse credat, et confiteatur, et asserat, ac pro uiribus collatis et conferendis deinceps diuinitus contradicentes quoscunque conuincat. In hoc enim liquet luce clarius, quin patet sole splendidius, quod inest unicuique persone sua propria deitas, atque diuinitas, quia reuera nequaquam assumpsit humanitatem, quod absit, ullo modo tota Trinitas, sed sola tantummodo Filii deitas.«

Hinc quisque cordatus percipiat quantum sit arrogantie uitium, quod non solum ueritatem, sed nec seipsum quem preoccupat permittit cognoscere  hominem. Unde Dominus loquens ad Moysem , inter cetera iussit ut albuginem habens in oculo non offerat panes Deo suo, nec accedat ad ministerium eius. Albuginem uero habet in oculo, ut exponit Gregorius , »qui ueritatis lucem uidere non sinitur, quia arrogantia sapientie seu iustitie cecatur. Pupilla namque oculi nigra uidet, albuginem tolerans nichil uidet: quia uidelicet sensus humane cogitationis, si stultum se peccatoremque intelligit, cognitionem intime claritatis apprehendit. Si autem candorem sibi iustitie seu sapientie tribuit, a luce se superne cognitionis excludit, et eo claritatem ueri luminis nequaquam penetrat, quo se apud se per arrogantiam  exaltat: sicut de quibusdam dicitur, et de hoc singularis amentie homine intelligi rite potest, Dicentes enim se esse sapientes, stulti facti sunt .« Paulo namque superius unam naturaliter deitatem diuisit, trinam esse illam personaliter dicens: deinde ut scriptum est sub meretricis mulieris specie , quod catholici uiri interpretantur de heresi, quia non ualet consistere pedibus suis quin de pessimis ad peiora labatur, sui ipsius oblitus, unicuique 477 persone in sancta Trinitate propriam deitatem, integram, plenam, perfectam, ac per hoc tres deitates, quod a catholicis iure damnatur, penitus inesse credi et asseri atque defendi debere dicit. De quo ait secundum Septuaginta translationem  Isaias propheta: Stultus stulta loquitur, et cor eius uana intelligit, et consummat inimica: et loquitur ad Deum errorem, ad disperdendas animas esurientes, et animas sitientes inanes faciat. Consilia enim malorum iniqua cogitauerunt disperdere humiles in sermonibus iniquis, et dissipare uerba humilium in iudicio. Nam pii sapientiam cogitauerunt, et hoc consilium manebit, uidelicet quod contra eum redarguens et reuincens illum ad Corinthios scripsit apostolus Paulus dicens: Gratia Domini nostri Iesu Christi, et caritas Dei, et communicatio sancti Spiritus, cum omnibus uobis . Hic caritas Dei, hoc est Patris, intelligenda est, de quo dicit Ioannes apostolus: Deus caritas est . In hoc apparuit caritas Dei in nobis, quoniam  unigenitum Filium suum misit Deus in mundum, ut uiuamus per eum . Gratia Domini nostri Iesu Christi, de quo ad Hebreos dicit Apostolus, Gratia Dei pro omnibus gustauit mortem . Communicatio sancti Spiritus, sicut Augustinus dicit, intelligenda est »quoniam in eadem unitate substantie et equalitate cum Patre et Filio consistit. Siue enim sit unitas amborum, siue sanctitas, siue caritas, siue ideo unitas quia caritas, et ideo caritas quia sanctitas, nequaquam minor est illis in aliquo ex quibus procedit, sic manens ut procedat, sic procedens ut maneat. Proinde totus de Patre procedit, et totus de Filio: totus in Patre manet, et totus in Filio. Quamobrem naturaliter hanc habet cum Patre et Filio unitatis plenitudinem,  et plenitudinis unitatem, ut totum Patrem habeat, totumque Filium, ipseque totus habeatur a Patre, totus habeatur a Filio: qui etiam a Patre et Filio equaliter datur, imo et a seipso datur.« Et Athanasius hanc Apostoli exponens sententiam  dicit: »Nonne aperte per singula nomina singulas personas inesse distinxit? Nomina singula tantum in personis perfecte ostenduntur, deitatis usie iudicium uniter per hec ipsa indicatur? Sic Pater in Filio, et Filius in Patre, Spiritus autem sanctus coniunctio deitatis uirtus et unitas Trinitatis. Qui tres uirtutes inducit, tres deos confitetur. Nos autem credimus tres personas, unam deitatem: confitemur Patrem in Filio, et Filium in Patre cum  Spiritu sancto: non separatur unitas, non diuiditur deitas, Deus ex Deo, non duo dii, uirtus ex uirtute, sed una uirtus, lumen de lumine, ueritas de ueritate, sed unum lumen et una ueritas.« Et item exponens sententiam Apostoli , Omnia ex ipso, et per ipsum, et in ipso ; »Ex ipso, inquit, ex Patre est dictum, et per ipsum per Filium, et in ipso in Spiritu sancto, est uniter consummatum. Itaque quod ait ex ipso, et in ipso, quia identidem hec ipsa est diuinitas Patris, que et Filii et sancti Spiritus, ideo cuncta ex ipso, et per ipsum, et in ipso sunt facta: ipsi Trinitati 478 unite inenarrabili honor et gloria in secula seculorum, Amen.« Et Ambrosius in libro tertio de Spiritu sancto: »Manet, inquit, cum Patre et Filio  et Spiritu sancto. Unde et Apostolus cum gratia Iesu Christi, et caritate Dei, communicationem Spiritus sancti copulauit, dicens: Gratia Domini nostri Iesu Christi, et caritas Dei et communicatio Spiritus sancti cum uobis omnibus .« Aduertimus igitur quod Pater et Filius et Spiritus sanctus in uno eodemque templo per nature eiusdem maneant unitatem. Si enim, ut Gothescalcus dicit, et fides catholica contradicit, unicuique persone propria et specialis inest deitas, et non unius deitatis, que communis est simul tribus personis, est Trinitas, tres sunt deitates, sicut tres sunt persone, quibus singulis inest specialis proprietas. Proprium enim est Patris qui a nullo est, ut Pater sit; proprium est Filii qui de substantia Patris genitus  est, ut Filius sit; proprium est Spiritus sancti, qui ex Patre Filioque procedit, ut amborum Patris scilicet et Filii Spiritus sit; et si tres, quod absit, sunt proprie personarum deitates, ut unicuique persone sit propria, id est specialis deitas, tres dii erunt, et iam non erit inseparabilis Trinitas, quoniam separabilis, imo separata est deitas, que Trinitatis est unitas, et qua est inseparabilis Trinitas. Et dicens:



uIII.

÷ »Superest ut illi qui sunt grammatici, si nolunt esse simul et heretici, non presumant fateri in Ecclesia ueracis Dei, ueritatis Dei, ueri Dei, quod , id est trina deitas, ulla ratione pluralis existat numeri, cum sit ut claret utique singularis, uelut nouerunt uniuersi qui uel mediocriter  artis grammatice sunt periti.«

. Oblitus, uel potius propter arrogantiam uidere non ualens rudimenta artis grammatice, id est Donati doctrinam, quam sicut alphabetum initia uidelicet elementorum in schola discunt pueruli, ubi scriptum est, eodem Donato docente: Sunt alia nomina sono singularia, intellectu pluralia, ut gens, populus, concio, plebs, multitudo, sicut et quedam sunt nomina mobilia et adiectiua, sono numeri singularis, intellectu in se pluralitatem habentia, et adiuncta singularis numeri fixis nominibus pluralitatem monstrantia, ut tertia, trina, trima, trigama, et alia huiusmodi, de quibus quedam ponimus exempli gratia, tertia hora, trina repetitio, trima  iuuenca, trigama mulier, in quibus omnibus fixis nominibus, ex adiectiuis in se pluralitatem habentibus, quodammodo quedam pluralitas demonstratur. Nam cum dicimus hora tertia, horarum multiplicatio designatur: cum dicimus trina repetitio, pluralitatem repetitionis ostendimus: cum dicimus trima iuuenca, annorum in ea pluralitatem signamus: cum dicimus trigama mulier, plures eam habuisse uiros manifestamus. Inuenitur quoque dictum ab Augustino in libris de Trinitate, trinitas anulorum, trinitas personarum, trinitas in mente hominis, ubi ad imaginem Dei factus est. Unde ut putamus 479 non inconuenienter etiam dici potest trina Trinitas. Sed cum inconuenienter a Gothescalco dicitur trina deitas, pluralitas et numerus, que ut  dicit Betius fiunt ex differentia, illi nature simplici et indiuisibili, que nec in personis habet quamcunque differentiam, quod est dicere nefas imponitur, et in hoc mobili et adiectiuo nomine quod est trina, et in fixo nomine cui adiicitur, quod est Trinitas, continetur pluralitas, quam in se non recipit deitas. Qua de re trina deitas a nullo catholico intellecta, uel credi aut dici debere dicta est, ut Betius in libro ad Ioannem dicit: »Si igitur interrogem, an qui dicitur Pater substantia sit, respondetur esse substantia. Quod si queram an Filius substantia sit, idem dicitur. Spiritum quoque sanctum substantiam esse nemo dubitauerit. Et cum rursus colligo Patrem, Filium, Spiritum sanctum, non plures, sed una occurrit esse substantia. Una igitur substantia  trium, nec separari ullo modo aut disiungi potest, nec uelut partibus in unum coniuncta est, sed est una simpliciter. Quecunque igitur de diuina substantia predicantur, ea tribus oportet esse communia. Si dicimus Pater Deus est, Filius Deus est, Spiritus sanctus Deus est, Pater, Filius ac Spiritus sanctus unus Deus. Si igitur eorum una deitas, una substantia est.« Et in libro de Trinitate: »Quod tertio repetitur Deus cum Pater et Filius et Spiritus sanctus nuncupatur, tres unitates non faciunt pluralitatem in eo quod ipse sunt, id est in deitate, que natura et essentia est, que ab eo quod est esse essentia dicta est.« Non igitur, inquit idem Betius , »si de Patre ac Filio et Spiritu sancto tertio predicatur Deus, idcirco trina  predicatio numerum facit. Hoc enim illis ut dictum est imminet, qui inter eos distantiam faciunt meritorum: catholicis uero ita indifferentia constituentibus, ipsamque formam ut est esse ponentibus, neque aliud esse quam est ipsum quod est opinantibus, recte repetitio de eodem quam enumeratio diuersi uidetur esse, cum dicitur Deus Pater, Deus Filius, Deus Spiritus sanctus: atque hec Trinitas unus Deus, uelut ensis, mucro atque gladius, unus gladius, uelut sol, sol, sol, unus sol. Sed hoc interim in eam dictum sit significationem demonstrationemque, qua ostenditur non omnem unitatum repetitionem numerum pluralitatemque perficere. Non uero ita dicitur Pater ac Filius et Spiritus sanctus,  quasi multiuocum quiddam. Nam mucro et ensis et ipse est et idem, Pater uero ac Filius et Spiritus sanctus idem equidem est, non uero ipse.« Hinc manifestum est Gothescalcum non dicere uerum: Sicut, inquit, Deus Trinitas numeri singularis est iuxta illud, Benedicta sit sancta Trinitas: sic etiam numeri singularis est trina deitas. Quia trina et trinitas sono singularis sunt numeri, et intellectu pluralis. Deitas autem, qua Patrem Deum dicimus, Filium Deum dicimus, Spiritum sanctum Deum dicimus, et sono et intellectu singularis est numeri, et adiectionem pluralitatem significantem non recipit: quoniam sancta 480 et inseparabilis in personis intelligitur et dicitur Trinitas et in substantia, essentia, natura, diuinitate, deitate, intelligitur et dicitur unitas, quia deitas Trinitatis  est unitas, ut omnes doctores catholici, sed et Betius in prefato libro de Trinitate ut premisimus dicit: »Ubi, inquiens, nulla est differentia, nulla est omnino pluralitas, quare nec numerus, igitur unitas tantum. Nam quod tertio repetitur Deus, cum Pater et Filius et Spiritus sanctus nuncupatur, tres unitates non faciunt pluralitatem numeri in eo quod ipse sunt,« id est in essentia, uidelicet deitate. Unde dixit Deus ad Moysem: Ego sum qui sum, et, dices filiis Isrel: Qui est misit me ad uos . Regula igitur fidei, secundum auctoritatem sacre Scripture, in qua legitur Sanctus, Sanctus, Sanctus Dominus Deus sabaoth ; et, Benedicat nos Deus, Deus noster, benedicat nos Deus, et metuant eum omnes fines terre ; et, Ex ipso et  per ipsum et in ipso sunt omnia, ipsi gloria , catholice dicitur: Benedicta sit sancta Trinitas, atque indiuisa unitas: confitebimur ei, quia fecit nobiscum misericordiam suam. Sed non sicut catholice dicitur, benedicta sit sancta Trinitas, uidelicet personarum, atque indiuisa unitas, que intelligitur deitas, que Trinitatis est unitas, non potest ita, ut Gothescalcus desipit, catholice dici trina deitas, que ut Augustinus sicut premisimus dicit, Trinitatis est unitas, de qua dicit Ambrosius: »Tu Trinitatis unitas, orbem potenter qui regis;« et Athanasius in libro sexto de Fide: »Deus, inquit, Pater, Deus et Filius, Deus et Spiritus sanctus. uides Trinitatis indicium in tribus esse personis, et tres has personas nominibus tantum esse discretas: unde nec unitas potest  ostendi sine personis, nec he persone sine unito nomine deitatis.« Hoc, ut Augustinus dicit, animalis homo non percipit, hoc Gothescalcus uidere non ualet, quia sicut in litteris diuinitus inspiratis legimus, scilicet quatuor esse arrogantium species, id est cum quisque arrogans quod habet, aut a se habere, aut sibi pro meritis suis datum computat, aut quod non habet habere se simulat, aut id quod habet singulariter pre ceteris sibi habere arrogat, in isto manifeste uidemus. Nam de duabus prioribus arrogantium speciebus ipse uiderit, duas posteriores in eo fuisse et adhuc permanere, qui illum ab infantia cognouerunt, et manifeste conspiciunt, et conspexerunt. Non enim potest sustinere, ut audiat quod illius sensui non concordat, multo minus autem ut  illum aliquis doceat, et omnium sensus suo sensui incomparabiles computat, et neminem sibi in scientia equiparabilem putat, et non suum sensum ad Scripturas, sed Scripturas ad suum sensum inflectere curat: quas quia malo uoto legit, ueritatem in eis uidere non ualet. Excecauit enim eum, sicut scriptum est, malitia eius . Quoniam in maliuolam animam non introibit sapientia : et, Spiritus sanctus, quo ipse Scripture sunt inspirate, discipline effugit fictum, et aufert se a cogitationibus que sunt sine intellectu . Requiescit enim super humilem et quietum, et ut sanctus dicit Gregorius, quam non inuenit humilem 481 ueritas fugit mentem. De quo et eius similibus item beatus dicit Gregorius :  »Heretici in inquisitionibus suis non ueritatem conantur assequi, sed uictores uideri: cumque foris ostendi sapientes appetunt, intus per stultitiam elationis sue uinculis ligantur. Unde fit ut contentionum certamina exquirant, et de Deo, qui pax nostra est, loqui pacifice nesciant, atque ex pacis negotio rixe inuentores fiant. Quibus bene per Paulum dicitur: Si quis autem uidetur contentiosus esse, nos talem consuetudinem non habemus, neque Ecclesia Dei .« Propterea non est mirum si cum Phariseo de templo Domini, id est sancta Ecclesia, iuste eiectus habetur iniustus, in quo plures sua praua conuersatione atque doctrina iniustificans diu mansit perniciose iniquus, et adhuc, sicut sanctus Hilarius de Osio dicit, idcirco est reseruatus, ne iudicio  humano ignoraretur qualis ante uixisset.

Contra cuius mortifera uenena, quibus exspuit quod unicuique persone sua propria, integra, plena, perfectaque sit deitas, et sola tantummodo Filii deitas humanitatem assumpserit, sanctus Athanasius dicit in capite libri primi de Trinitate: »Tu unus Deus Pater, et unigenitus Dei Filius, Deus Spiritus sanctus, qui unam deitatem nobis declarasti, et sacrosancte solius diuinitatis indiuisam gloriam reuelasti, et perfectam gloriam Trinitatis tuam sempiternam plenitudinem demonstrasti. Ideo optimum duxi, ut tua ueritas patefacta claresceret, et hereticorum detecta cecitas innotesceret.« Et hoc catholice per totum libri corpus contexens ad locum dicit . »Unde quamuis in hoc loco copiose sint significationes  dicte, tamen ad unitam diuinitatem Trinitatis euidentius sunt approbate.« Et post aliquanta: »An ignoras, inquit, quia Pater unus Deus est, et Filius unus Deus est, et Spiritus sanctus unus Deus est? Nonne unus Deus est, dum unitum nomen est in natura usie? Sic et unus Spiritus est, quia unita est eiusdem deitas. Nam si tu per singula nomina personarum unitum nomen spiritus ter designasti, nunquid tres spiritus dicere oportet? absit. Quod si hoc potuerat dici, tale erat ut et hoc in confessione deberet introduci, tres deos plurali numero nuncupari: ut iam non esset in his personis unita natura diuinitatis, sed unusquisque in propria uel diuersa natura sua consisteret, quod absit.« Et item paulo post:  »Nos unitatem deitatis uniter, non pluraliter, in Trinitate consentire sciamus.« Et item: »Ideo unus est Deus, quia unita est deitas, sicut per singulas personas scriptum est. Et quia nullus Deus nisi unus, uel hoc, Audi, Isrel, Dominus Deus tuus Deus unus est .« Et item: »Memento unitum nomen diuinitatis esse singulis personis;« quod in eodem libro Scripturarum auctoritate confirmat, et post illa testimonia dicit: »uidos in his personis unitum esse nomen Trinitatis in natura.« Et item post plura Scripturarum testimonia: »uides per singulas significationes, uidelicet personas, unitum nomen deitatis ter indicatum?« Et post aliquanta: »Scriptum 482 est, Euntes baptizate omnes gentes in nomine, et sic prosecutus est, Patris et Filii et  Spiritus sancti . Unde in his personis per omnia in deitate diuinitatis unitum nomen est, et per ipsa nomina Trinitatis tantum persone distincte sunt.« Et post pauca: »Ut in baptismo unitum diuinitatis nomen prius confitearis, ut remissam peccatorum in his personis consequi merearis.« Et item: »uides quia in deitate et in substantia plenitudinis per omnia unum sunt, et in nominibus personarum tres sunt.« Et in secundo libro de propriis personis, et de unito nomine diuinitatis, Rogabo Patrem meum, et alium paracletum dabit uobis . »Scito alium ab alio, siue alterum ab altero in persona tantum differre, et non in unita plenitudine diuinitatis usie. Nam si secundum nomina singula personarum alter in altero sine dubio dici  potest, nunquid sic et in unita deitate alter Deus potest pernuntiari Pater, quasi sit in natura diuersus a Filio, et alter Deus potest dici Filius a Patre, quasi sit in deitate alter, et alius Deus potest profiteri Spiritus sanctus, quasi sit in substantia discrepante a Patre et Filio? absit: dum unitum nomen sit in eis in una uera natura, ac per hoc unus uerus est Deus.« Et post pauca: »Sane deitas eorum cum sit unita, alter hic Deus ab illo alio Deo uerbotenus dici non potest, quia unitum nomen est, et in plenitudine diuinitatis, et ideo unus est Deus.« Et item: »Preterea ubi nullus nec numerus, sed nec aliqua differentia in unita plenitudine deitatis Patris et Filii et Spiritus sancti inuenitur, dum unus in alterius nomine distincte in diuinitate et tamen uniter continetur.  Interrogatio. Pande itaque mihi quomodo tres unum sunt, aut unum tres sunt. Responsio. Memento quia Pater et Filius et Spiritus sanctus tres unum sunt, qui in natura Trinitatis consistunt. Ideo tres unum sunt, siue unum tres. Interrogatio. Nimirum diuisa est hec Trinitas, an indiuisa est, dicito mihi. Responsio. Plane diuisa est in nominibus tantum personarum, in deitate autem indiuisa est. Interrogatio. Edicito mihi quomodo interpretatur unitas. Responsio. Nescis quia una est Patris et Filii et Spiritus sancti diuinitas? Interrogatio. Quid significatur uel intelligitur in hoc loco natura? Responsio. Hoc quod sentitur ueritas ac dealitas siue substantia, de qua Greci dicunt usia, que est manifeste unita plenitudo  diuinitatis. Interrogatio. Quid est una Trinitas? Responsio. Utique quia una est in ipsa Trinitate plenitudo diuinitatis ita et unitatis nature nomen uniter in Trinitate consistere declaratur, et in ipsa Trinitas eque per singula nomina personarum perfecte demonstratur.«

Et sanctus Hilarius in Commento Matthei : »Duo autem sunt in lecto eamdem passionis Dominice requiem predicantes, circa quam et hereticorum et catholicorum eadem atque una confessio est. Sed quia unitatem Patris et Filii, et communem eorum theoteiam, quam deitatem nuncupamus, catholicorum ueritas predicabit, et eamdem rursum plurimis 483 contumeliis hereticorum falsitas impugnabit, idcirco ex duobus in lecto aliis relinquitur et alius  assumitur, quia fidem confessionis utriusque in uno assumendo et alio relinquendo diuini arbitrii iudicium comprobabit.« Et Ambrosius in primo libro de Fide : »Scriptum est, Audi Isrel, Dominus Deus tuus Deus unus est . Deus enim et Dominus nomen magnificentie, nomen est potestatis, sicut ipse dicit: Dominus Deus nomen est mihi: et sicut alibi propheta asserit, Dominus Deus omnipotens nomen est ei . Dominus ergo et Deus, uel quod dominetur omnibus, uel quod spectet omnia, et timeatur a cunctis. Si ergo unus Deus, unum nomen, una potestas, una est Trinitas. Denique dicit: Ite baptizantes in nomine Patris et Filii et Spiritus sancti . In nomine utique, non in nominibus. Ipse etiam dicit, Ego et Pater  unum sumus . Unum dixit, ne fiat discretio potestatis: sumus addidit, ut Patrem Filiumque cognoscas, quod perfectus Pater perfectum Filium genuisse credatur, et Pater ac Filius unum sint, non personarum confusione, sed unitate nature.« Et item : »Unum ergo Deum, non duos aut tres Deos dicimus, ut impia Arianorum heresis dum criminatur incurrit. Tres enim Deos dicit, qui diuinitatem separat Trinitatis.« Et Augustinus in libro contra quinque hereses: »Dic, doctor meus, sancte Paule, doce diuini iurisperite, sponsi amice. Homo iste modo uenit, mundum subuertit, et fidei unitatem scindit, Trinitatem diuidit.« Et item post aliquanta: »Diximus de Patre et Filio quod potuimus, et quantum potuimus, si tamen aliquid digne potuimus, de  Spiritu sancto tacuimus, sed non eum separauimus. Quidquid enim de Patre et Filio diximus, etiam de Spiritu sancto diximus. Est enim in illis et cum illis equalis, unus non minor aut tertius Deus. Quid adhuc dicam fatigatus? Qui Spiritum sanctum a Patre et Filio, eternitate, et substantia, uel communione separat, et qui negat spiritum esse Patris et Filii, plenus est spiritu immundo, uacuus Spiritu sancto. Ideo enim Deus dicitur caritas, quia non partibus diuidit unitatem, sed ineffabiliter coagulat trinitatem. Ipsa est enim Trinitas unus Deus, turris fortitudinis a facie inimici, qui credentes in se custodit in secula seculorum.« Et item idem sanctus Augustinus in sermone de fide contra hereticos:  »Dicamus aliquid de Scripturis, non rationem sequentes, sed auctoritatem Domini saluatoris. Christus dicit ascensurus ad celos, ad apostolos loquens, quibus predicat ut magister et Dominus. Nemo sic nouit de natura sua dicere, quomodo ipse qui Deus est. Nobis autem sufficiat scire de Trinitate quod Dominus exponere dignatus est. Quid ergo dicit ad apostolos? Ite, baptizate omnes gentes in nomine Patris et Filii et Spiritus sancti . Tria nomina audio, et unum dicitur nomen. Non enim dixit in nominibus, sed in nomine. Tria nomina dicit, et quomodo unum ponit, in nomine Patris et Filii et Spiritus sancti? Nomen Patris et Filii et Spiritus sancti unum est, sed Trinitatis est 484 nomen. Quod dicitur in nomine Patris Dei, in nomine  Filii Dei, in nomine Spiritus sancti Dei, Pater et Filius et Spiritus sanctus unum nomen est diuinitatis. Sed requiris a me quomodo uno nomine tres appellantur, nescio, et libere me nescire profiteor quod Christus noluit indicare. Hoc solum scio, quia et in hoc sum Christianus, quia unum Deum in Trinitate confiteor. Si autem dixero, unam personam esse Patris et Filii et Spiritus sancti, Sabellianus appellabor, et incipio non esse Christianus, sed Iudeus. Quia Iudeus unum Deum dicit, et quia Patrem nescit et Filium et Spiritum sanctum, propterea mysterium non tenet Trinitatis. Ergo si sic dicimus unum Deum ut Patrem et Filium et Spiritum sanctum excludamus a mysterio Trinitatis, Iudei efficimur. Ego libere dico, non ex me sed sententia Saluatoris, scandalum  quod in animo nascitur auditoris, quomodo tres unum sint, quomodo Pater et Filius et Spiritus sanctus non diuidantur in diuinitate, sed in personarum qualitate. Quandocunque personas appello, rogo uos non me reputetis personas hominum dicere. Ego personas in Patre et Filio et Spiritu sancto non dico quasi personas hominum. Patris personam dico, quia Pater est, et Filii quia Filius est, et Spiritus sancti quia Spiritus sanctus est. Non est Pater Filius, nec Filius Pater, nec Spiritus sanctus Pater aut Filius. Diuiduntur enim proprietatibus, sed natura sociantur.« Item in alio sermone de Fide contra Arianos et Sabellianos: »Nec est prorsus aliquis in Trinitate gradus, nichil quod inferius specialiusue dici potest: ita tota deitas sua perfectione equalis est, ut, exceptis  uocabulis que proprietatem personarum indicant, quidquid de una persona dicitur, de tribus dignissime possit intelligi; atque ut confutantes Arium unam eamdemque dicimus Trinitatis esse substantiam, et unum in tribus personis fatemur Deum: ita impietatem Sabellii declinantes, tres personas expressas sui proprietate distinguimus; non ipsum sibi Patrem, ipsum Filium, ipsum Spiritum sanctum esse dicentes; sed aliam Patris, aliam Filii, aliam Spiritus sancti esse personam. Non enim nomina tantummodo, sed etiam nominum proprietatem, id est personas confitemur: nec Pater Filii aut Spiritus sancti personam aliquando excludit, nec rursus Filius aut Spiritus sanctus Patris nomen  personamque recipit, Sed Pater semper Pater, Filius semper Filius, Spiritus sanctus semper Spiritus sanctus. Itaque substantia unum sunt, personis ac nominibus distinguuntur.« Et item sanctus Augustinus in libro primo  de Trinitate: »Omnes quos legere potui, qui ante me scripserunt de Trinitate, que est Deus, diuinorum librorum ueterum et nouorum catholici tractatores, hoc intenderunt secundum Scripturas docere, quod Pater et Filius et Spiritus sanctus unius eiusdemque substantie, inseparabili equalitate diuinam insinuent unitatem; ideoque non sint tres dii, sed unus Deus, quamuis Pater Filium genuerit, et ideo Filius non sit qui Pater est, Filius a Patre sit 485 genitus, et ideo non sit Pater qui Filius est, Spiritus sanctus nec  Pater sit, nec Filius, sed tantum Patris et Filii spiritus, Patri et Filio etiam ipse cequalis, et ad Trinitatis pertinens unitatem.«

Et sanctus Sophronius in catholica sua epistola, quam sexta synodus  ad catholice fidei confirmationem produxit: »Nos, inquiens, unum principium unius nouimus deitatis, unum imperium, unam potestatem, unam uirtutem, unam operationem, unum consilium, unam uoluntatem, unam dominationem, unum motum, tam omnium que post eam sunt creatricem, quamque prouidam et stabilientem atque conseruatricem, unam dominationem, unam sempiternitatem, et queque sunt talia singularia et incomposita unius essentie atque nature in tribus personalibus subsistentiis; neque  subsistentias confundentes, et in unam eas subsistentiam deducentes, neque eamdem unam essentiam partientes, et in tres eam essentias discerpentes, et unam ex hoc diuidentes deitatem. Sed est unus Deus, una deitas, in tribus subsistentiis fulgens, et tres subsistentie et persone in deitate una cognoscuntur. Propterea perfectus Deus est Pater, perfectus Deus est Filius, perfectus Deus est Spiritus sanctus, idcirco quod unam eamdemque singula queque persona inseparabilem, indiminutam, atque perfectam habet deitatem. Et iuxta quod Deus quidem est, idipsum existit unumquodque, dum seorsim consideratur, ipsa intelligentia quod non est separabile separante, ut Pater tamen et Filius et Spiritus sanctus, aliud, et aliud, et aliud dicantur. Et idcirco  hec a Dei capacibus predicantur Deus, et Deus, et Deus, sed unus est hec tria Deus. Non enim alius Deus Pater, nec alius Deus Filius, neque alius iterum Deus Spiritus sanctus, quia nec alia natura est Pater, nec alia natura est Filius, neque alia iterum natura est Spiritus sanctus. Hoc enim etiam multos atque diuersos Deos officinatur, multasque et uarias generat deitates; sed Deus quidem est Pater, Deus uero est Filius, similiter et Deus est Spiritus sanctus, eo quod indiuise et indiminute eedem tres persone una impleantur deitate, et in unaquaque earum funditus tota est. Nam deitas diuisionem non sustinet, et in tribus ipsis personis plenifice atque perfecte est, non partibiliter, siue ex parte easdem  implens personas, sed in unaquaque existens plenissima, et una permanens, licet in tribus personis monstretur, et ad deorum multitudinem excurrens, licet in tribus sit subsistentiis, ut non corporalem quamdam sustineat sectionem, que certe est impassibilis et incorporea, et pati nesciens que creature sunt propria.«

Hec Spiritus sanctus per sanctos dicit Athanasium, Hilarium et Ambrosium, atque Augustinum; et spiritus immundus exhalat per immundissimum Gothescalcum dicens: »Sicut unamquamque ex Trinitate personarum quisquis catholicus credit et confitetur, integrum, plenum, perfectum penitus Deum: sic unicuique persone suam propriam deitatem 486 integram, plenam, perfectam penitus  inesse credat et confiteatur; cum, ut sanctus Ambrosius scribit : Dominus dicendo, Ite, baptizate gentes in nomine Patris et Filii et Spiritus sancti , unius esse Trinitatem potestatis ostenderit. Nos Patrem et Filium et Spiritum sanctum confitemur, ita ut in Trinitate perfecta, et plenitudo sit diuinitatis, et unitas potestatis. Omne regnum in se diuisum facile destruetur, Dominus hoc dicit. Non ergo diuisum est regnum Trinitatis. Si ergo diuisum non est, unum est. Quod enim unum non est, diuisum est. Tale ergo regnum esse cupiunt Trinitatis, quod diuisione sui facile destruatur. Imo quia non potest destrui, constat non esse diuisum. Non enim diuiditur unitas, nec scinditur.« Et post aliquanta : »Est  enim plenitudo diuinitatis in Patre, est plenitudo diuinitatis in Filio, sed non discrepans, sed una diuinitas; nec confusum quod unum est, nec multiplex quod indifferens.« Et paulo post: »Necesse est negent Ariani aut Patris aut Filii diuinitatem, nisi eiusdem diuinitatis crediderint unitatem.« Et item: »Ut autem una deitas Patris et Filii, et una dominatio probaretur, ne gentilis aut Iudaice impietatis incurreremus errorem, prouidens Apostolus quid sequi deberemus ostendit dicens: Unus Deus Pater, ex quo omnia, et nos in ipso; et unus Dominus iehsu Christus, per quem omnia, et nos per ipsum .« Et post pauca : »Que enim potest esse alia estimatio, ubi deitatis unitas est?« Et in libro primo de Spiritu sancto :  »Nunquid est alia offensa Filii, alia Spiritus sancti? Sicut enim una diuinitas, sic una iniuria. Si igitur una pax, una gratia, una caritas, una communicatio est Patris et Filii et Spiritus sancti, una certe operatio est, et ubi una operatio est, utrique non potest uirtus esse diuisa, et indiscreta substantia. Scriptum est enim: Ite, baptizate gentes in nomine Patris et Filii et Spiritus sancti . In nomine dixit, non in nominibus. Non ergo aliud nomen est Patris, aliud nomen Filii, aliud nomen Spiritus sancti. Quia unus Deus, non plura nomina, quia non duo dii, non tres dii. Et ut aperiret quia una diuinitas una maiestas est, quia unum nomen Patris et Filii et Spiritus sancti, non in alio nomine  uenerit Filius, in alio nomine Spiritus sanctus, ait ipse Dominus: Ego ueni in nomine Patris mei .« Et paulo post: »Scriptum est , Paracletus autem spiritus, quem mittet Pater in nomine meo, ille uos docebit omnia . Qui autem uenit in nomine Filii, utique etiam in nomine Patris uenit, quia unum nomen Patris et Filii est. Sic fit ut unum Patris et Filii nomen sit, et Spiritus sancti. Nec enim est aliud nomen sub celo ullum, in quo oporteat nos saluos fieri. Simul docuit unitatem diuini nominis esse credendam, non disparilitatem.« Et in libro tertio, capitulo decimo quarto: »Ubi enim una deitas intelligitur, unus Deus dicitur. Sed excusemus uos ab inscientia, et si non excusamus a culpa. Etenim secundum nostram sententiam,  quia unus Deus, una diuinitas, et unitas intelligitur potestatis, sicut unum Deum dicimus, et Patrem uere 487 deitatis nomine confitentes, nec Filium denegantes, ita etiam Spiritum sanctum a deitatis non excludimus unitate, et tres deos non asserimus, sed negamus, quia pluralitatem non unitas facit sed diuisio potestatis. Quomodo enim pluralitatem recipit unitas diuinitatis, cum pluralitas numeri sit, numerum autem non recipiat diuina natura? Unus ergo Deus  salua maiestate trinitatis eterne, sicut proposito declaratur exemplo. Nec eo tamen solo loco Trinitatem uidemus nomine diuinitatis expressam: sed cum plerisque locis, sicut et supra diximus, tam maxime in his epistolis quas ad Thessalonicenses Apostolus scripsit.« Et item :  »Ergo sicut Pater Deus et Filius Dominus, ita et Filius Deus et Pater Dominus. Alternatur pia significatio, non alternatur diuina natura, sed immutabilis manet gratia. Non enim largitatis collatiua, sed naturalis placita caritatis sunt, quia et unitas proprietatem habet, et proprietas unitatem.« Et item : »Aut dicant igitur quid sit quod sine Patre et Filio deitatis esse fateantur.« Et sanctus Augustinus in libro quarto de Trinitate capitulo uigesimo primo dicit: »In sua quippe substantia qua sunt, tria unum sunt Pater et Filius et Spiritus sanctus, nullo temporali motu super omnem creaturam id ipsum sine ullis interuallis temporum uel locorum, et simul unum atque idem ab eternitate in eternitatem, tanquam ipsa eternitas, que sine ueritate et caritate non  est. In meis autem uocibus separati sunt Pater et Filius et Spiritus sanctus, nec simul dici potuerunt, et in litteris uisibilibus sua separatim locorum spatia tenuerunt.« Et in libro de uera Religione . »Quare ipsum donum Dei cum Patre et Filio eque incommutabile colere et tenere nos conuenit, unius substantie Trinitatem.« Et in libro contra Maximinum . »Tres enim persone sunt Pater et Filius et Spiritus sanctus, et hi tres, quia unius substantie sunt, unum sunt et summe unum sunt, ubi nulla naturarum, nulla est diuersitas uoluntatum. Si autem natura unum essent, et consensione non essent, non summe unum essent. Si uero natura dispares essent, unum non essent. Hi ergo tres, quia  unum sunt propter ineffabilem coniunctionem deitatis qua ineffabiliter copulantur, unus Deus est.« Et item ex libro contra Maximinum . »Satis apparet Patris et Filii et Spiritus sancti unam esse uirtutem, unam esse substantiam, unam deitatem, unam maiestatem, unam gloriam, qua ipsa Trinitas est unus Dominus Deus noster, de quo dictum est, Audi, Isrel, Dominus Deus tuus Deus, unus est .« Et Leo ad Turibium Asturicensem episcopum . »Catholica fides est, que Trinitatem deitatis sic confitetur, ut Patrem et Filium et Spiritum sanctum sine confusione indiuisos, sine tempore sempiternos, sine differentia credat equales, quia unitatem in Trinitate non eadem persona, sed eadem implet essentia.« Et  sanctus Gregorius multoties ita in libris suis de Trinitate unius deitatis scribit, sicut et supra in 488 homilia sexta decima Ezechielis prophete eum dixisse ostendimus. Similiter quoque Prosper et ceteri catholici doctores sancto illuminati Spiritu senserunt atque dixerunt, et suis scriptis nobis legenda atque tenenda immutabiliter tradiderunt. Et hinc sanctus Athanasius in libro professionis fidei catholice super Gothescalcum  et eius complices dicit: »Maledictus qui Patris et Filii et Spiritus sancti unitam sempiternam substantiam diuinitatis esse non confitetur. Fiat, fiat. Maledictus qui secundum tres personas tres diuersas substantias in his esse confitetur. Fiat, fiat. Maledictus qui unitum nomen secundum deitatem Trinitatis esse non  confitetur. Fiat, fiat. Maledictus qui indiuisam deitatem Patris et Filii et Spiritus sancti non confitetur. Fiat, fiat. Maledictus qui unitam deitatem Patris et Filii et Spiritus sancti ex caritate concordie tantum esse profitetur, et non magis per hanc ipsam unitam diuinitatem. Fiat, fiat. Maledictus qui unitam deitatem in tres has personas esse non confitetur. Fiat, fiat. Maledictus qui unitatem uel plenitudinem diuine Trinitatis indiuisam esse non confitetur. Fiat, fiat.« Hinc mille testimonia sacrarum Scripturarum et ex orthodoxorum scriptis dari possunt. Imo non aliter unquam uel usquam in sanctis Scripturis uel orthodoxorum dictis inuenitur, nisi quia in sancta Trinitate tres sunt persone et una est diuinitas, deitas, natura, essentia  atque substantia. Ceterum contra id quod idem dementissimus potiusque amentissimus Gothescalcus dicit:



IX.

»In hoc, inquiens, liquet luce clarius, quin patet sole splendidius, quod inest unicuique persone sua propria deitas, atque diuinitas, quia reuera nequaquam assumpsit humanitatem, quod absit, ullo modo tota Trinitas, sed sola tantummodo Filii deitas.«

. Extollens uocem Ecclesia catholica tonitruo fortius, tuba sonorius, ostendit Gothescalci mendacium nocte opacius, tenebris tenebrosius. Que dicit  quia non inest, ut mendax isdem mentitur, unicuique persone sua propria, id est specialis, deitas atque diuinitas: sed est una eademque trium simul personarum deitas atque substantia, qua omnes tres simul persone unus uerus perfectusque est Deus ex plenitudine unius eiusdemque diuinitatis, qua nichil minus in singulis, nichil amplius intelligitur esse in tribus. Et hinc indiuidua atque inseparabilis sancta Trinitas dicitur. Sicut Leo de Urbe orbis capite non solum contra eum, sed et per totum mundum contra omnes hereticos, dulcisono rugitu intonat, ad Turibium Asturicensem Episcopum scribens : »Quia unitatem in Trinitate non eadem persona, sed eadem implet essentia.« Et Augustinus exponens Ambrosium dicentem, Tu Trinitatis unitas. »Diuinitatem,  inquit, uel si expressius dici potest deitatem, que Trinitatis est unitas.« Athanasius exponens quid interpretur unitas dicit, quia una est Patris et Filii et Spiritus sancti diuinitas, ac per hoc non sola 489 tantummodo Filii deitas, ut Gothescalcus dicit, sed sola Filii persona assumpsit humanitatem, ut beatus Augustinus in supradicto sermone de fide contra Sabellianos et Arianos dicit: »Quamuis, inquiens, proprie persona Filii, id est Dei uerbum, susceperit passibilem hominem, ita tamen eius inhabitatione secundum suam substantiam deitas uerbi nichil passa est, ut tota Trinitas, quam impassibilem esse necesse est confiteri. De cuius Trinitatis, scilicet Patris et Filii et Spiritus sancti, unitate substantie, in libro contra Pascentium   idem beatus Augustinus dicit: Ecce recte probamus positum, et in assertionem fidei, qua Trinitas unitas a catholicis creditur, a Grecis Patribus dictum.« Et post pauca: » ergo exponitur unius substantie Pater et Filius et Spiritus sanctus.« Et item in eodem libro: »Absurdum igitur non est ut in conciliis Patrum Greco uerbo Patris et Filii et Spiritus sancti una substantia firmaretur, cum super apostolos primitus sancti Spiritus propria largitate linguarum uarietas funderetur.« Et paulo post: »Sicut enim Greca lingua, quod est , una dicitur uel creditur a fidelibus Trinitatis omnino substantia, sic una rogatur ut misereatur a cunctis Latinis et Barbaris unius Dei natura.« Que unius substanie tota sancta Trinitas, cuius inseparbilis  est operatio, sicut et deitas ac uoluntas, in utero perpetue uirginis beate et gloriose Marie humanitatem, quam in unitate persone sue assumpsit Dei Filius, una ex eadem sancta Trinitate persona, ineffabiliter et incomprehensibiliter fabricauit, sicut sanctus Athanasius in libro , de fide decit, »Quod est, inquiens, maius in tota creatura, hoc est corpus Domini, ex Spiritu sancto esse creditur, sicut euangelista Mattheus tradidit: Christi generatio sic fuit. Cum desponsata esset Maria mater eius ab Ioseph, antequam conuenirent inuenta est in utero habens de Spiritu sancto. Ioseph autem uir eius cum esset homo iustus et nollet eam detegere, uoluit eam occulte dimittere. Hec autem eo cogitante,  ecce angelus Domini in somnis uisus est ab Ioseph dicens illi: Fili Dauid, ne timeas recipere Mariam uxorem tuam; quod enim ex ea nascetur, de Spiritu sancto est . Et licet sapientia Salomonis in Prouerbiis de corpore Saluatoris diceret, Sapientia edificauit sibi domum , et hic profitetur unigenitum creatorem corporis sui, hic tamen angelus ex Spiritu sancto illud esse dixit, et sic omnis Christianus cum instruitur credit. Neque enim Scriptura circa Trinitatem discrepat, unam eamdemque operationem eius factam ubique docens. Denique Deum paritura beata uirgo Maria, cum Gabrielem audisset dicentem, Ecce in utero habebis, et paries filium, et uocabis nomen eius Iesum, et cetera, et cum interrogasset, Quomodo erit istud quia  uirum non noui ? statim docetur ab eo dicente: Spiritus sanctus superueniet in te, et uitus Altissimi obumbrabit te. Propterea quod nascetur ex te sanctum, uocabitur Filius Dei. Quod si uirtus Altissimi est unigenitus secundum Paulum dicentem, Christus Dei uirtus et sapientia , Spiritus uero sanctus Paracletus 490 spiritus ueritatis, hisque obumbrantibus paritura Deum Maria creatum est Dominicum templum, angelus autem ex Spiritu sancto creatum illum dixit, cur non operationem esse Trinitatis erudimur?« Et sanctus Ambrosius in libro secundo  de Spiritu sancto dicit: »Etenim, inquit, sicut legimus quia creauit Pater Dominice incarnationis sacramentum, creauit et Spiritus sanctus, ita et legimus quod et ipse Christus  suum corpus creauit. Creauit enim Pater secundum quod scriptum est, Dominus creauit me . Et alibi, Misit Deus Filium suum factum ex muliere, factum sub lege . Creauit et Spiritus illud omne mysterium secundum quod legimus, quia inuenta est Maria in utero habens de Spiritu sancto. Habes quia creauit Pater, creauit et Spiritus sanctus, accipe quia creauit et Filius Dei, dicente Salomone, Sapientia sibi fecit domum .« Beatus nichilominus Augustinus in sermone de Trinitate hec eadem Scripturarum testimoniis confirmat.

Et memorandus uir Alcuinus, in libro ad magnum imperatorem Carolum de fide, collecto ex sancti Augustini libro primo de Trinitate, et aliorum catholicorum  patrum dictis et sensibus, quorum uerba qui in suis locis legerit in hoc opere recognoscere poterit, ita dicit : »Quanquam, inquiens, una sit natura sancte Trinitatis, non tamen tota Trinitas incarnata est, sed sola Filii persona humanam misericorditer suscepit naturam. Nec tamen ita Dei Filius incarnatus est, ut una esset in eo natura diuinitatis et carnis. Neque enim ex Christo hoc deitas potuit esse quod caro, aut caro quod deitas, quia utraque natura, id est diuinitatis et humanitatis, in sua permansit proprietate. Propterea utique humanam naturam, id est carnem rationabilemque animam, non a tota Trinitate, sed a solo Filio confitemur susceptam, in  unitatem quippe persone, non in unitatem nature. Utique persona Filii non est eadem que Patris est aut Spiritus sancti. Unitas ergo persone, manente duntaxat utriusque proprietate substantie, sicut in Christo personam non fecit duplicem, sic humane nature susceptionem non fecit sancte Trinitati communem. Ad personam quippe Dei uerbi tantummodo acceptio illa seruilis forme pertinet: sed nichil diuine plenitudinis abstulit, nichil dominationis ademit in Christo humanitatis susceptio. Hinc est quod in uno eodemque Christo et humane nature ueritas claruit, et diuine nature incommutabilitas permansit eterna. Hoc tamen sciendum est, quod hanc seruilem formam, quam solus Dei Filius accepit, tota Trinitas fecit; quam tamen certum est a tota  sancta Trinitate factam ad solam Filii Dei pertinere personam. Non enim Pater carnem assumpsit, neque Spiritus sanctus, sed Filius tantum, ut qui erat in diuinitate Dei Patris Filius, ipse fieret in homine matris uirginis filius, ne filii nomen in alteram transiret personam, qui non esset natiuitate filius. Dei ergo Filius hominis factus est filius, natus secundum ueritatem nature ex Deo Dei Filius: 491 et secundum ueritatem nature ex homine hominis filius in utraque natura, non appellatione tantum uel adoptione, sed ueritate Dei Filius.« Ideo non sunt duo Christi filii, nec duo filii; sed unus Christus, et unus filius, Deus et homo: quoniam Deus Dei Filius humanam assumpsit naturam, non personam; in eternum suscipiens personam  diuinitatis, temporalem humanitatis substantiam. Homo transiuit in Deum, non uersibilitate nature, sed propter diuine unitatem persone, ne in sancta Trinitate quaternitas esset, non trinitas. Ecce quomodo ostendunt catholici mentitum fuisse Gothescalcum hereticum, quia non ita ut ipse dixit, inest unicuique persone in sancta Trinitate propria deitas atque diuinitas, sed unius eiusdemque substantie deitatis atque diuinitatis, id est nature uel essentie, sunt tres in sancta Trinitate persone; quoniam si unicuique in sancta Trinitate persone sua propria, id est specialis inesset deitas, sicut prediximus et semper contradicendo hereticis contradicere debemus, non esset indiuidua et inseparabilis sancta Trinitas, et tres dii essent; et non, sicut idem imitatione  filius patris sui diaboli, qui est mendax et pater mendacii, falso dicit, sola tantummodo filii deitas carnem assumpsit. Sed sola persona filii, cui proprium est, quia de Patris substantia ceternus filius sine ullo initio natus est, et unius eiusdemque substantie, id est deitatis, que est unitas Trinitatis, cum Patre et Spiritu sancto est, carnem assumpsit, quam simul tota sancta Trinitas sibimet cessentialis et ceterna ac coomnipotentes in utero semper uirginis fabricauit. Denique subiungit.



X.

÷ »Siquidem quando baptizamur, id est tinguimur, ter procul dubio mergimur, et tamen propterea  trina ipsa mersio, et trinum baptismum, id est trina tinctio, non, quod absit, tres mersiones, et tres tinctiones, aut tria sunt baptismata: sed una est generaliter mersio, et una tinctio, id est unum baptisma, dicente Apostolo:« Unus Dominus, una fides, unum baptisma .

More suo nouitates uocum, quibus semper delectatus est, et exquisiuit ut sapiens uideatur ad eludendam fidei simplicitatem, et in hac causa, ut suam prauam confirmare posset sententiam adinuenit. Sicut ad hoc confirmandum quod dixerat, quia Iudas et Simon magus et falsi fratres de quibus dicit Apostolus, et omnes baptizati Christi baptismate qui non sunt saluandi, non fuerunt Christi sanguine redempti, cum ostensa ei fuit sententia Apostoli  Petri dicentis de hereticis: Eum qui emit eos Dominum negantes , angustia coarctatus suam in eadem sententia expositionem adinuenit, docens duas esse redemptiones: unam qua redempti sunt, sed non in Christi sanguine baptizati illi qui non sunt saluandi, et aliam qua sunt in Christi sanguine baptizati illi qui sunt saluandi, dicens quia perire nullus poterit qui sanguine Christi redemptus fuerit, uidere non ualens quod dicit Petri coapostolus Paulus: Quicunque 492 baptizati sumus in Christo Iesu, in morte ipsius baptizati sumus ; et: Peribit in tua scientia frater propter quem Christus mortuus est . Mira sunt que dicit, noua sunt que dicit. Quapropter sicut Augustinus contra Iulianum scribens dicit. Mira stupemus,  noua cauemus, falsa conuincimus. Hinc in alio libro, quem ex authenticis scripturis, et orthodoxorum dictis, contra eius et complicum ipsius dicta peruersa collegimus, eum falsum dixisse conuincimus, quod et cunctis sapientibus patet. De hoc uero quod dicit quia trina mersio et trinum baptismum, id est trina tinctio, non sunt, quod absit, tres mersiones et tres tinctiones, id est tria baptismata, sed una est generaliter mersio et una tinctio, id est unum baptisma, dicente Apostolo: Unus Dominus, una fides, unum baptisma , dicat illi fides catholica: Ex ore tuo te iudico, serue nequam . Si credis et confiteris tres mersiones in nomine sancte Trinitatis Patris et Filii et Spiritus sancti unum esse baptisma, quia unus est Deus  Pater et Filius et Spiritus sanctus, unius uidelicet essentie, unius deitatis, unius nature, in cuius nomine baptisma catholicum celebratur, cur sic excors existis, ut unitatem deitatis, qua Pater et Filius et Spiritus sanctus unus est Deus, diuidas trinam asserens deitatem. Et quia more diaboli patris tui ueris falsa permisces, et melli uirus commisces, ut de ueris et dulcedine mellis falsa et mortifera commendare possis, in hoc quod dixisti tres mersiones uel tinctiones unum esse baptisma, quia unus Dominus, una fides, probamus. Sed quia et dixisti non esse in baptismate tres mersiones et tres tinctiones, reprobamus et mentiri te comprobamus. uolumus tamen interrogare te, quare ille  tres mersiones et tres tinctiones non sunt tria baptismata, sed unum baptisma. Ad que si tacueris, dicimus ideo tres mersiones unum esse baptisma, quoniam in unito, imo in uno nomine Patris et Filii et Spiritus sancti, quorum est una diuinitas, deitas, atque substantia, catholice celebratur, sicut Athanasius in libro de propriis personis et de unito nomine diuinitatis  dicit: »Ioannes, inquiens, testatur de Domino, quia in sua uenit, et sui eum non receperunt. Quotquot autem receperunt eum, dedit eis potestatem filios Dei fieri, credentibus in nomine eius, qui non ex sanguine, neque ex uoluntate carnis, neque ex uoluntate uiri, sed ex Deo nati sunt . Disce ergo hoc unitum nomen esse sempiternum in deitate Patris et Filii et Spiritus sancti;«  sicut et unum baptisma est fidei, quod uitam eternam credentibus tribuit: quia sicut unitum nomen est in natura Trinitatis, ita et unum donum per baptismum diuinitatis. Apostolus ait, Una fides, unum baptisma . Idcirco quod nomen Patris sit in diuinitate, hoc nomen sit et Filii in natura deitatis, sic et Spiritus sanctus identidem hoc nomen sit in substantia claritatis; quoniam tres sunt, sicut dicit Ioannes apostolus, qui testimonium dant, spiritus, aqua, et sanguis, et tres unum sunt . Spiritus, inquit Leo, sanctificationis, et sanguis redemptionis, 493 et aqua baptismatis, que tria unum sunt, et indiuidua manent, nichilque eorum a sua connexione seiungitur; quia, ut Augustinus, et post eum Leo in epistolis suis dicit, nec sine uera diuinitate humanitas,  nec sine uera credenda est humanitate diuinitas. Sed et in nobis hec unum sunt, non natura, sed eiusdem operatione mysterii. Nam, sicut beatus Ambrosius ait, Spiritus mentem renouat, aqua proficit ad lauacrum, sanguis spectat ad pretium. Spiritus enim nos per adoptionem filios Dei fecit, sacri fontis unda nos abluit, sanguis Domini nos redemit. Quod autem subiungit, sed una est generaliter mersio et una tinctio, id est unum baptisma, ille ipse nescit quid loquitur, manifestum tamen faciunt doctores catholici quia mentitur. Ille quippe tres mersiones singillatim tres sunt, et non generaliter una mersio est, sicut tres sunt distincte, suaque proprietate subsistentes, atque inseparabiles in sancta Trinitate persone, et non generaliter una persona est. Tres  quidem sunt singillatim mersiones propter personarum sancte Trinitatis proprietatem: unum autem est baptisma, quia unus est Deus, unius uidelicet essentie, unius deitatis, unius nature, ac per hoc unius nominis, quod est Deus, sancta Trinitas, Pater et Filius et Spiritus sanctus, in cuius nomine baptizamur, et filii Dei efficimur, gratia renati, qui eramus filii diaboli per traducem maledicti seminis generati. Et sicut interior homo in fide sancte Trinitatis ad imaginem sui conditoris reformandus est: ita et exterior trina mersione abluendus est, ut quod inuisibiliter Spiritus operatur in anima, hoc uisibiliter sacerdos imitetur in aqua. Nam originale peccatum tribus modis actum est, delectione, consensu,  et opere. Itaque et omne peccatum aut cogitatione, aut locutione, aut operatione efficitur. Ideoque triplici generi peccatorum trina uidetur ablutio conuenire, uel propter originale peccatum, quod in infantibus ualet ad perditionem, uel propter illa que in prouectioris etatis hominibus uoluntate, uerbo, uel facto adduntur. Et recte homo, qui ad imaginem sancte Trinitatis conditus est, per inuocationem sancte Trinitatis ad eamdem reuocatur imaginem, ut qui tertio gradu peccando cecidit in mortem, tertio eleuatus de fonte per gratiam resurgat ad uitam. Et hinc sanctus Hieronymus in secundo libro tractatus Epistole sancti Pauli ad Ephesios in expositione sententie, Unus Dominus, una fides, unum baptisma , de trina mersione et uno baptismate  ita dicit: »Si enim, inquiens, ut existimant Ariani, Deus Pater solus est Deus, eadem consequentia solus erit Dominus iehsu Christus, et nec pater erit Dominus, nec filius Deus. Sed absit ut non sit uel in dominatione deitas, uel in deitate dominatio. Unus est Dominus, et unus est Deus; quia Patris et Filii dominatio una diuinitas est. Propterea et fides una dicitur, quia similiter et in Patrem et in Filium 494 et in Spiritum sanctum credimus, et baptisma unum. Eodem enim modo in Patrem et in Filium et in Spiritum sanctum baptizamur et ter mergimur, ut Trinitatis unum appareat sacramentum. Et non baptizamur in nominibus Patris et Filii et Spiritus sancti, sed in uno nomine, quod intelligitur Deus. Et miror qua consequentia in uno uocabulo,  eodem opere, et eodem sacramento, nature diuersitatem Arius, Macedonius, et Eunomius suspicentur, concordante in impietate discordia, et creature in Filio et Spiritu sancto cenosum fontem tenentes, diuersos hereseon riuulos duxerunt. Unum baptisma, et contra ualentinum facit, qui duo baptismata esse contendit, et contra omnes hereticos, ut sciant se non habere baptisma, sed in una Christi Ecclesia fontem esse uitalem. Potest unum baptisma et ita dici, quod licet ter baptizemur propter mysterium sancte Trinitatis, tamen unum baptisma reputetur. Unum quoque baptisma est in aqua, et spiritu, et igni, et de quo Dominus loquitur: Baptisma habeo baptizari ; et alibi: Baptismate meo baptizabimini .«

 His sanctorum Hieronymi, et Athanasii, ceterorumque doctorum uerbis, precipue uero Ambrosii, et Augustini, Leonis, atque Gregorii, de quorum dictis hec que sequuntur excerpsimus, euidenter ostenditur, non uere dixisse Gothescalcum tres mersiones unam generaliter esse mersionem; sed uerum esse, quoniam sicut in sancta Trinitate sunt tres sua proprietate subsistentes inseparabiles persone, et una deitas atque natura, uoluntas, potestas, et operatio, et in Domino Iesu Christo sunt e diuerso due nature diuinitatis et humanitatis, et una persona, qui, ut dicit Ioannes Apostolus, uenit per aquam et sanguinem, non in aqua solum, sed in aqua et sanguine , ut corpus eius, quod est  Ecclesia, lauacro rigaretur et poculo: ita in uno baptismate, quod in remissionem peccatorum in sola catholica sub tribus mersionibus contra fraudem Sabellianorum, sicut in quibusdam prouinciis in nomine sancte Trinitatis sub una mersione contra fraudem Arianorum celebratur ab Ecclesia traditione fideli, quoniam in una fide nichil officit sancte Ecclesie consuetudo diuersa, tres sunt qui testimonium dant, spiritus, aqua et sanguis, et tres unum sunt, non natura, sed mysterio et indiuiduo sacramento, nichilque eorum a sui connexione seiungitur. Et sicut quidquid a singulis sancte Trinitatis personis legitur operatum, indubitanter credere debemus ipsam sanctam Trinitatem inseparabilis substantie et deitatis inseparabiliter operari, quamuis certissimum  sit Patrem esse solum qui dixit: Hic est Filius meus dilectus, in quo mihi complacui : et Filium esse solum, super quem illa uox solius Patris sonuit, quando in Iordane secundum hominem baptizatus est idem unigenitus Deus qui carnem solus accepit: et Spiritum sanctum Patris et Filii solum esse, qui in specie columbe super eumdem baptizatum ascendentem de aqua descendit, 495 et quinquagesimo die post resurrectionem Christi fideles in uno loco positos in linguarum ignearum uisione adueniens repleuit. Illam tamen uerissime uocem, qua solus locutus est Deus Pater, et illam carnem qua solus homo factus est unigenitus Deus, et illam columbam in cuius specie Spiritus sanctus super Christum descendit, illasque  linguas igneas, in quarum uisione fideles uno loco constitutos repleuit, opera esse totius sancte Trinitatis, id est unius Dei, qui fecit in celis et in terra uisibilia et inuisibilia, uerissime credendum est. Ita in uno catholico baptismate, quamuis spiritus mentem hominis renouet, sanguis spectet ad pretium, aqua proficiat ad lauacrum, que non tantum carnemt depositione sordium mundat, sed fide et bone conscientie interrogatione in Deum sordes peccatorum omnium purgat: tamen nec redemptio sanguinis fi, sine sanctificatione Spiritus, uel ablutione uitalis fontis, nec sanctificatio spiritus sine redemptione uiuifici sanguinis, et emundatione aque regeneratricis, nec ablutio aque sanctificate in uerbo, ad quam cum accedit uerbum sicut ad elementum, efficitur  sacramentum, fit sine sanguinis redemptione, et spiritus regenerantis sanctificatione. Et Leo papa ad uniuersos episcopos per Siciliam constitutos  de trina mersione et uno baptismate dicit, quod in suo loco plenius lector inueniet. »Baptismatis, inquit, regula et mors interuenit interfectione peccati, et sepulturam triduanam imitatur trina demersio, et ab aquis eleuatio resurgentis ad instar est de sepulcro.«  Et sanctus Gregorius in epistola ad Leandrum Spalensem episcopum scribit: »De trina, inquit, mersione baptismatis nichil responderi uerius potest, quam ipsi sensistis, quia in una fide nichil officit sancte Ecclesie consuetudo diuersa. Nos autem quod tertio mergimus triduane  sepulture sacramenta signamus, ut dum tertio ab aquis infans educitur, resurrectio triduani temporis exprimatur. Quod si quis forte etiam pro summe Trinitatis ueneratione existimet fieri, neque ad hoc aliquid obsistit baptizandum semel in aquas mergere, quia dum in tribus subsistentiis una substantia est, reprehensibile esse nullatenus potest infantem in baptismate in aquam uel ter uel semel immergere, quando et in tribus mersionibus personarum trinitas, et in una potest diuinitatis singularitas designari. Sed si nunc usque ab hereticis infans in baptismate tertio mergebatur, fiendum apud uos esse non censeo: ne, dum mersiones numerant, diuinitatem diuidant, dumque quod faciebant facitis, morem uestrum se uicisse glorientur.« Quia Dominus iusserat discipulis  suis: Ite, baptizate omnes gentes in nomine Patris et Filii et Spiritus sancti ; hanc in baptismate fraudem tunc temporis hereticorum sanctus Athanasius in libro septimo detexit, dicens: »Cur tu, hoc nomine deitatis sublato Patris et Filii et Spiritus sancti, baptizas dicendo: Baptizo te in Patre et Filio et Spiritu sancto, et non in uno nomine, ut hoc modo artificiose possis unitum nomen tacite 496 in deitate non nominare uel abnegare, sed et nomina in personis tantum modo uelis assignare? Quia si sic erat celebrandum baptisma, obtinuerat Arianorum assertio, qui sic sentiunt, ut ubi nomina in personis indicant, ibi simul in ipsis nominibus et singulas uel diuersas substantias esse pronuntient: ut unitatem in concordia tantum caritatis esse assignent,  et non potius in unita plenitudine diuinitatis. Et quid amplius ad hec? Ut unitatis Dei Patris nomen et Filii et sancti Spiritus, quasi adoptiuum nuper accessisse profiteantur, ut hoc nomen uideatur esse ex nichilo, aut ex altero uel tempore, quod absit. Nam uerum nomen deitatis ubi nominant, ad unam tantummodo personam Patris hec dicendo ascribunt, ut ueram unitatem diuinitatis diuidant. Qui ubi nomina tantum in personis deberent discernere, ibi simul cum ipsis nominibus et tres naturas distinguunt; quod absit a nobis ne istam blasphemiam admittamus: cum unum nomen deitatis in Trinitate uniter dictum accipiamus, per quod et remissa peccatorum baptismo operante suscipimus, nomina uero tantummodo singula in personis perfecte distinguamus. Rogo, ubi uinculum  fidei inuenitur apud eos, si substantie unitatis nomen in Trinitate non tenetur? Rogo, quomodo tres unum sunt, si diuersa in utrisque est natura diuinitatis? Rogo, quemadmodum septiformem hunc spiritum sapientie et intellectus, spiritum consilii et uirtutis, spiritum scientie et pietatis, spiritum timoris Domini consequi merentur, quem de unita plenitudine diuinitatis consistere non confitentur? Dicente Domino: Euntes baptizate omnes gentes in nomine Patris et Filii et Spiritus sancti , uere in hoc ego satis admiror, et stupore mentis diutius intentus collaudo tantam sacratissime Trinitatis gloriam in duodecim penitus uerbis distinctionum uel syllabis breuiter fuisse expositam  uere  in hoc edicto unitum deitatis nomen Patris et Filii et Spiritus sancti missum est. uere in hac sacratissima Trinitate nomina in personis tantum distincta sunt. uere nec lex, nec prophete, tam absolute hoc arcanum mysterium reuelauerunt. Super omnem custodiendam diuinitus dispositionem hoc maxime custodiendum est. uere super hoc non est quod addi, et ab hoc non est quod minuere. uere in hoc donum baptismi preceptum addere uel minuere blasphemum est. Cur indicatur unitas, si in Patre et Filio et Spiritu sancto non est una atque eadem ipsa equalis plenitudo diuinitatis?«  Et in secundo libro apostolos missos fuisse, inquit, ut baptizarent omnes gentes in unito uel communi nomine deitatis. Ite, baptizate omnes gentes in nomine, et  sic prosecutus est per singulas personas, Patris, et Filii, et Spiritus sancti . »Nunquid potest contra regulam traditionis euangelice censure, de hoc unito Trinitatis nomine sancti Spiritus sublata uel tacita persona, baptisma in Ecclesia perfectum celebrari? Absit. Disce ergo hoc unitum nomen esse sempiternum in deitate Patris 497 et Filii et Spiritus sancti.« Sicut unum et baptisma est fidei, quod uitam eternam credentibus tribuit, quia sicut unitum nomen est in natura Trinitatis, ita et unum donum per baptismum diuinitatis. Apostolus ait: Una fides, unum baptisma , idcirco quod nomen Patris sit in diuinitate, hoc nomen sit et Filii in natura deitatis, sic et sancti Spiritus identidem hoc nomen sit in substantia  claritatis; que hic breuiter collecta lector latius in suis locis inueniet. His catholicorum doctorum uerbis et sensibus comprobatur non esse ratum Gothescalci testimonium, quod de suo a semetipso loquens, et gloriam propriam querens, et non de catholicorum scripturis ad suam confirmandam sententiam protulit, dicens: Trina mersio, et trinum baptismum, id est trina tinctio, una est generaliter mersio et una tinctio, id est unum baptisma; quoniam catholicum baptismum, ut beatus ostendit Gregorius, una mersione, sed in nomine sancte Trinitatis fieri potest. Unde idem Athanasius in primo libro de Fide  dicit: »Nunquid gentes, quibus introitus ianue credentibus ad uitam eternam patens est, tantummodo in  personam Patris baptizantur, et non in tres, quorum nomina hec sunt in personis distincta, Patris, et Filii, et Spiritus sancti, quibus est una natura diuinitatis, sicut scriptum est: Euntes baptizate omnes gentes in nomine, et sic prosecutus est, Patris, et Filii, et Spiritus sancti?  Unde in his personis per omnia in deitate diuinitatis unitum nomen est, et per ipsa nomina Trinitatis tantum persone distincte sunt.« Et paulo post: »Spes fidei nostre hec est, ut in baptismo unitum diuinitatis nomen prius confitearis, ut remissa peccatorum in his personis consequi merearis.« Quod autem in historia sacra Actuum apostolorum legimus, apostolos in nomine Iesu Christi gentiles baptizari iussisse,  ita idem Athanasius in libro decimo soluit »Non enim scriptum est , inquit, quia baptizauerunt in nomine Patris et Filii et Spiritus sancti, sed tantum in nomine Iesu, sed non sunt preuaricati, absit. Nam licet Filii nomen tantummodo dicatur, habet tamen Patrem et Spiritum sanctum pronuntiatum, sicut Scripturis sanctis probamus. Itaque et Spiritus sanctus sabaoth dicitur, et est cum Deo et cum Filio a Seraphin adoratus, propter quod hec ter dicebant: Sanctus, sanctus, sanctus, ut Trinitatem pronuntiarent.« Et beatus Ambrosius in libro de Fide, quia per unitatem, inquit, nominis impletum mysterium sit. Qui siue Christum dicas, et Deum Patrem a quo unctus est Filius, et ipsum qui unctus est Filium, et Spiritum  quo unctus est designasti. Scriptum est enim: Iesum a Nazareth, quomodo unxit eum Deus Spiritu sancto ; siue Patrem dicas, et Filium eius et Spiritum oris pariter indicasti, si tamen id etiam corde comprehendas: que latius in suis locis lector inueniet. Nunc autem Ecclesia catholica cuniculos hereticorum oppilans, ipsa uerba Domini saluatoris, de quo scriptum est: Ipse est enim qui 498 baptizat, in consecratione sacri baptismatis, corde credendo ad iustitiam, et ore confitendo ad salutem pronuntiat. Tandem Gothescalcus subnectit.



XI.

÷ »Pari etiam modo cum dicitur trina uel terna fides, ut est illud Sedulii fidelis pete tui:

Iste fidem ternam, ast hic non amplectitur unam,

 Non tres, quod absit, fides, sed una est fides, dicente Apostolo: Una fides.«

. Hoc quod quasi nouiter, unde miremur uidelicet, fidem numero plurali enuntiatam nobis proponere uoluit, sanctus Hilarius antiquus et uenerabilis Pater in libro de synodis nobis recto sensu monstrauit, quod iste presumptionis sensu prauissimo monstrauit. »Nihil, inquit sanctus Hilarius, mirum uideri uobis debet, fratres karissimi, quod frequenter exponi fides cepte sunt. Necessitatem hanc furor hereticus imposuit.« Propter stylos plures a sancto Hilario dicte sunt plurali numero fides, et propter pluralitatem scriptionum, non propter credulitatis diuisionem; quia, ut Hieronymus in secundo libro Commenti Epistole Pauli ad Ephesios  dicit: »Propterea et fides una dicitur, quia similiter in Patrem et in Filium et in Spiritum sanctum credimus.« Et Augustinus in decimo tertio libro  de Trinitate: »Non enim fides numero est una, sed genere. Propter similitudinem tamen, et nullam diuersitatem, magis unam dicimus esse quam multas: et tamen qui dicit: O mulier, magna est fides tua ; et alteri: Modice fidei, quare dubitasti?  suam cuique esse significabat: sed ita dicitur eadem fides una, quemadmodum eadem uolentium uoluntas una. Et sanctus Gregorius in quarto libro Dialogorum  dicit quia sine fide nec infidelis uiuit.« Fides autem, de qua Apostolus dicit: Unus  Deus, una fides, unum baptisma , catholica est, a qua una Dei columba, uidelicet sancta Ecclesia, nuncupatur catholica, id est uniuersalis. Que est una domus, de qua precipit Dominus per Moysen nichil efferri de paschali agno , sed in ea illum comedi: et arca, extra quam diluuii tempore quisque repertus non potuit uiuere. Hec, inquam, una fides est, non numero, sed genere generalis generaliter omnium in unitate sancte Ecclesie consistentium. Que sicut in apostolico symbolo continetur, sanctis apostolis a Christo est tradita, et ab eorum successoribus, uiris scilicet apostolis, in sex generalibus synodis, id est Nicena tempore sancti Siluestri pape ac Constantini, Constantinopolitana temporibus Damasi et Gratiani, Ephesina sub  Celestino et Theodosio, Chalcedonensi temporibus Leonis et Martiani, item Constantinopolitana sub uigilio et Iustiniano, itemque Constantinopolitana sub Agathone et Constantino iuniore, atque in ceteris catholicis synodis a sede apostolica confirmatis prolata; quam nisi quisque integram inuiolatamque seruauerit, saluus esse non poterit, sed in eternum peribit. Unde sanctus Augustinus in Commento Epistole Ioannis dicit: »Fides cum dilectione fides est Christiani, 499 fides sine dilectione fides est demonis. Qui autem non credunt peiores sunt quam demones. Nescio quis non uult credere in Christum: adhuc nec demones imitatur. Iam credit Christum, sed odit Christum. Habet confessionem fidei in timore pene, non in amore corone. Adde huic fidei dilectionem,  ut fiat fides de qua dicit apostolus Paulus: Fides que per dilectionem operatur , inuenisti Christianum, inuenisti ciuem Hierusalem.« Et in Euangelio Ioannis: »Quis salubriter est fidelis, nisi ea fide que per dilectionem operatur?« Et Prosper ex Augustini uerbis: »Non sunt bona opera, nisi que per fidem et dilectionem fiunt, quia alterum sine altero nullius uirtutis fructum parit.« Ea propter Gothescalcus hereticus, qui unam fidem secundum Apostolum uerbotenus predicat, se fidem ueram in premissis suis scriptis non habere demonstrat: quia dicit Paulus apostolus: Fides que per dilectionem operatur. Dilectio autem Latine, caritas Grece dicitur: de qua dicit idem apostolus Paulus: Si tradidero corpus meum ut ardeat, caritatem  non habeam, nichil mihi prodest . Unde sanctus Gregorius in libro decimo octauo  Moralium dicit: »Alii quippe praua de Deo sentiunt, alii recta de auctore tenent, sed unitatem cum fratribus non tenent. Illi errore fidei, isti uero schismatis perpetratione diuisi sunt. Unde et in ipsa prima parte Decalogi utrarumque partium culpe reprimuntur, cum diuina uoce dicitur: Diliges Dominum Deum tuum ex toto corde tuo, et ex tota anima tua, et ex tota uirtute tua , atque mox subditur: Diliges proximum tuum sicut teipsum . Qui enim de Deo peruersa sentit, liquet profecto quia Deum non diligit. Qui uero de Deo recta sentiens a sancte Ecclesie  unitate diuisus est, constat quia proximum non amat, quem habere socium recusat. Quisquis ergo ab hac unitate matris Ecclesie sue, per heresim de Deo peruersa sentiendo, seu errore schismatis proximum non diligendo diuiditur, caritatis huius gratia priuatur.« Et item prefatus Apostolus dicit: Finis enim legis est Christus ad iustitiam omni credenti . Unde Augustinus: »Et quidem finis, inquit, Christus, quia Christus Deus est finis precepti caritatis, et Deus caritas, qua et Pater et Filius et Spiritus sanctus unum sunt.« Miramur etiam, quando misit de Sedulio ternam fidem, quare ponere omiserit de Aratore trinam fidem, qui figurate loquens in libro primo dicit,

Trina fides uocat hunc, quo nomine fonte lauatur.
 Et de nomine trino in secundo libro dicit,

. . . . . . . Non cogit ad undam
Nostra fides hunc ire iterum, qui nomine trino.
Et de fide iterum in primo libro figurate loquens,

Nona fuit tunc hora magis, qua rectius hora
Prodiret iam trina fides et tertia simplex.
Cum ad suam confirmandam sententiam ad testimonium deuocauerit dixisse illum trinam potestatem, sicut et Prudentium trinam 500 pietatem, de quo quiddam supra respondimus, ubi et hec que de Sedulio, Aratore, et Prospero subiungemus congruentius poneremus, nisi hoc sollicitius attenderemus, ut ad singulas suas tergiuersationes, et inordinatas repetitiones obuias illi sententias ex simplicis et catholice  fidei doctorum dictis opponeremus. Denique ad hoc quod dixit Arator, metrica necessitate coactus,

Trina fides uocat hunc quo nomine fonte lauatur.
Et:

. . . . . . Non cogit ad undam
Nostra fides hunc ire iterum, quia nomine trino
Dogmata praua trahunt.
Sufficientissime catholici doctores et in precedentibus et in subsequentibus referunt, non trinum, sed unum unius Dei nomen esse, in quo in unitate catholice fidei a Domino baptizari iubentur, et credentes uno Christi baptismate, in quo solo fit remissio omnium peccatorum, a catholicis baptizantur. Unde Ambrosius in libro I de Fide :  »Si, inquit, unus Deus, unum nomen, una potestas, una est Trinitas. Denique dicit: Ite, baptizate gentes in nomine Patris, et Filii, et Spiritus sancti . In nomine utique ait, non in nominibus. Ipse etiam dicit: Ego et Pater unum sumus . Unum dixit, ne fiat discretio potestatis: sumus addidit, ut Patrem Filiumque cognoscas, quod perfectus Pater perfectum Filium genuisse credatur, et Pater ac Filius unum sint, non confusione persone, sed unitate.« Quod dixit Arator in secundo libro,

Ipse  uiam memorans, cunctis baptisma futurum
Post aliud, quod iure datur, quod trina potestas
Illustrare solet. . .
 et in primo figurate loquens, similiter metri necessitate,

. . . . . . Nam trina potestas
Colligit hanc prolem, numerum partita per equum.
Et omnes catholici apertissime de Scripturis sacris ostendunt, non partitam, sed unam et indiuiduam esse operationem, unam et inseparabilem potestatem sancte et inseparabilis Trinitatis, Patris et Filii et Spiritus sancti; ut Ambrosius in libro primo capite sexto : »Cum enim, inquiens, eadem faciat Filius opera que Pater facit, et quos uult uiuificet Filius, sicut scriptum est, nec differens potestate, et liber est uoluntate: ita et unitas seruatur, quia et uirtus Dei in diuinitatis proprietate est, et libertas non in aliqua differentia, sed in unitate est Trinitatis.« Et item secundo libro capite quarto: »Didicimus unam Patris et Filii esse imaginem,  unam similitudinem, unam sanctificationem: didicimus unam operationem, unam gloriam, unam quoque diuinitatem. Unus ergo et solus Deus, quia scriptum est: Dominum Deum tuum adorabis, et illi soli seruies . Unus Deus, non ut ipse sit Pater et Filius, sicut impius Sabellius asserit, sed quia Patris et Filii Spiritusque sancti una diuinitas sit: ubi autem una diuinitas, una uoluntas et una preceptio. Denique 501 ut scias et Patrem esse, et Filium esse, et unum opus Patris et Filii esse, Apostolum sequere qui dixit: Ipse autem Deus et Pater noster, et Dominus iehsu dirigat uiam nostram ad uos , et Patrem loquitur, et Filium loquitur: sed unitas directionis est, quia unitas potestatis est.« uerum  et ille ipse Arator euidentius se non proprie, sed figurate in hoc fuisse locutum, in eodem libro capite decimo euidenter ostendit, cum dicit:

. . . . . . Deus arbiter orbis
Personis tribus est, in quo simul una potestas.
Et capite nono:

Ecce tot egregiis unum cor uiuere turmis
Incipit, atque animam populus nanciscitur unam.
Quis dubitare queat mysteria dogmatis, unum
Personas tres esse Deum, cum millia uulgi
Conueniunt sub mente pari, numerique frequentis,
Portatura crucem, Dominumque secuta fidelem?
Et capite tertio:

Tertia sidereis inclaruit hora loquelis.
Hunc numerum Deus unus habet, substantia simplex
Personis distincta tribus . . .
Et item capite uigesimo primo:

 Ter sonuit Domini uox, que dictata saluti est.
Hoc genitor natusque simul, sanctusque peregit
Spiritus: hinc fidei pugnax cadit Arrius, unum
Personas tres esse negans, Sabellius unum.

Prosper quoque in libro Promissionum et Predictionum dicit: »Charitatem Dei, trine maiestatis unitatem, supereminentem uiam duce gratia sequemur.« Et quia improprie dixerit trinam maiestatem, ipse in eodem libro demonstrat dicens : »Paulus apostolus dicit: uidemus nunc per speculum in enigmate, tunc autem facie ad faciem , quemadmodum sancti uident Deum Trinitatem, Patrem et Filium, Filium in Patre, Spiritum sanctum in Patre et Filio.« Si ergo Filius in Patre, Spiritus sanctus in Patre et Filio, quia unus sunt Deus, horum est et una maiestas, sicut idem  Prosper in libro Sententiarum dicit : »Quod Pater cum Christo facit Christus facit, et quod Christus cum Patre facit Pater facit, nec seorsum agit aliquid inseparabilis caritas, maiestas, potestas, sicut ipse Dominus dicit: Ego et Pater unum sumus .« Sunt etiam plures uersus beati Ambrosii de ternarii numeri excellentia nobilissimi, in quibus dicit:

Omnia trina uigent sub maiestate Tonantis:
Tres Pater, et uerbum, sanctus quoque Spiritus unum.
Qui in multis locis, imo in omnibus ubicunque hinc loquitur, unam maiestatem dicit esse Patris et Filii et Spiritus sancti. Unde pauca exempli gratia hic ponere dignum duximus. Ait enim in libro tertio de Spiritu sancto capite uigesimo secundo: »Nunc unitatem  maiestatis 502 licet in Patre, Filioque, et Spiritu sancto cognoscere.« Et post aliquanta: »Una igitur uisio, una preceptio, una maiestas. Et Athanasius: Patris et Filii et Spiritus sancti una est diuinitas, equalis gloria, ceterna maiestas.« Et Augustinus frequentissime hoc idem in libris de Trinitate dicit. Nam et quod uenerandus Sedulius, sicut coactus metri necessitate, trinam fidem et in eodem Paschali opere posuit, dicens:

Quod simplex triplicet, quodque est triplicabile simplet;
Beatus Augustinus in libro sexto de Trinitate improbat dicens : »In ipso igitur Deo, cum adheret equali Patri Filius equalis, aut Spiritus sanctus Patri et Filio equalis, non fit maior Deus quam singuli eorum, quia non est quo crescat illa  perfectio summe Trinitatis. Perfectus autem siue Pater, siue Filius, siue Spiritus sanctus, et perfectus Deus Pater et Filius et Spiritus sanctus: et ideo Trinitas potius quam triplex dicenda est.« Quapropter non succurrit prauo sensui Gothescalci testimonium fidelis pete Sedulii, qui rectum fidei sensum lege metri constrinxit, que non preiudicat uere fidei simplicitati. Que uidelicet fides, non per oratores, sed per piscatores sibi subiugauit imperatores. Unde quia Gothescalcus non uoluit, et non ualuit, deuotus lector intelligere debet hec a Sedulio, Aratore, et Prospero tropice per metonymiam, id est per transnominationem cuius species multe sunt, dicta. Qui tropus non solum in metro, et in seculari litteratura, atque in communi  locutione, sed etiam in authentica Scriptura sacra, et in catholicorum dictis sepius reperitur ornatus aut causa necessitatis, unde hic de singulis testimonia ponere non necessarium duximus. Hoc tantum dixisse sufficiat, quia trinam pietatem Prudentius, trinam potestatem Arator, trinam maiestatem Prosper, pro personis Patris et Filii et Spiritus sancti, qui relatiue in sancta Trinitate dicuntur, substantialia nomina, pietatem, potestatem, maiestatem posuerunt, que non plurali, sed semper singulari numero in singulis et in tribus simul personis proprie dicuntur, quorum est una pietas, una potestas, una maiestas, et quidquid ad se, id est de Deo, substantialiter dicitur, sicut et illi ipsi in iisdem  opusculis suis ostendunt. De qua figurata uel translatiua locutione sanctus Athanasius in libro primo de Trinitate dicit : »Ergo, inquiens, postulo a te, qui legis hanc istius scripture mee fidei catholice professionem, ne hinc superflua uel profusa uerba perquiras; sed strictim capaciter, imo spiritaliter, cum summo studio dicta ad stylum sacre Scripture conferas, et secundum regule equitatem iustitia moderante perpendas. Unde iam accipe non diserta, sed fortia, neque terrena figmenta, sed uera celestia documenta, neque philosophorum heretica praua commenta, sed perfecta apostolica arcana sacramenta, neque grammatica que superflua est doctrine sapientie, sed ex euangelicis Scripturis super melle et fauo dulciora et  meliora diuina 503 precepta. Disce itaque quia in hoc sophiste huius mundi stulti uel muti facti sunt, quoniam sapientiam ueram non cognouerunt, et ideo reprobi facti sunt.« Hec manifestum de ipsius scriptis est legisse improbum et pertinacissimum Gothescalcum; sed sicut sanctus Hilarius reprobam plebem de resurrectione Christi fecisse dicit inquiens, Hec uidit Iudea mendax, hec negat cum uiderit, sic et Gothescalcus de his que hinc legerat, aut in totum dimisit, aut praue interpretando negauit, aut sicut facere solent heretici, quia malo uoto legit quod legit, ex retributione iustitie intelligere bene non ualuit, idque ad prauitatem sui sensus inflectens, sicut uoluit posuit. Quod autem apertissime bene dictum inuidit, etiamsi oculo corporis uidit,  oculo mentis uidere non uoluit, et idcirco ac si non uisum transiliit, iuxta prouerbium Gothicum, Capra lusca hortum uidet, sepem nusquam. Et in sua conclusione, quinimo fidei recte concussione, Gothescalcus dicit:



XII.

÷ »Itaque qui nolunt cum Sabellianis hereticis in eternum habere societatem, credant, confiteantur, colant, canant cum catholicis catholici tritheoteiam, trinam deitatem, trisagium, trinam sanctitatem, trinam uitam, sapientiam, gloriam, trinum timorem, trinum amorem, trinam caritatem, trinam lucem, salutem, uirtutem, pacem, claritatem, trinam maiestatem, potestatem, pietatem: quippe cum debeamus etiam ternam, seu  trinam amplecti fidem, quam negant peruersi Sabelliani per suam perfidam impietatem.«

. Cui primo referimus, quia secundum suam sapientiam, non sibi a Deo datam, sed uel a malo spiritu sibi inspiratam, uel a se stultam inuentam, debuerat cognoscere differentiam esse inter ternam et trinam, sed dicens se esse sapientem stultus factus est. Notum quippe est quoniam duplex est numerus. Unus quidem, in quo unitatum repetitio pluralitatem quare et numerum facit: alter uero, qui in rebus numerabilibus constat, in quo repetitio atque pluralitas unitatum non facit numerabilium rerum numerosam diuersitatem; et terna, non inter compositos, sed inter simplices numeros, qui nullam  partem aliam habent nisi solam unitatem, ab his qui de numeris disputant computatur: et non ab eo numero, quo numeramus cum tres dicimus, sed ab eo cum ter dicimus uenit, habens collectiuam significationem. Unde Beda in compoti lectione. »Quatuor Idus capiunt ternos.« Et Hilarius in hymno: »Et refert fragmenta cene ter quaternis corbibus.« Et cum dicimus semel, bis, ter, quater, et his similia motum exprimimus: et cum dicimus unum, duo, tria, quatuor, et cetera, non motum exprimimus, sed repetitione unitatum pluralitatem ostendimus. Et a ter aduerbialiter prolatum terna, et cetera in hunc modum, ut a quater quaterna dicuntur: a numero autem, quo numeramus cum dicimus tres uel tria, trinus dicitur. Unde in personis  dicitur Deus trinus, qui in deitate est unus. Sed et 504 ab eodem numero, unde trinus dicitur, etiam trina deducitur, ex unitatum repetitione, sicut et trinus, exprimens pluralitatem quam unitas deitatis non recipit. uerum et quia tres uel tria, primus scilicet impar numerus, quo trinitas ex monade et primo pari numero constat, signatur, quia quisquis hic dilectionem Dei et proximi seruare studuerit, ipse ad eternam uitam pertinget, et omnis nostra perfectio in illius unius ueri Dei, qui est sancta Trinitas, contemplatione erit, in cuius nobis uisione iam minus aliquid salutis et gaudii non erit. Et ita ex hoc numero quedam diuisio in eo quod dicitur trina, ueniens a numero quo numerantur tres uel tria, monstratur, et quamcunque diuisionem  uel pluralitatem unitas deitatis, tota in singulis, tota in tribus simul sancte Trinitatis consistens personis, non patitur. Liquet profecto quia trina deitas catholice dici non ualet. Legat qui uolet quod de numero dicimus in sanctorum Augustini, Gregorii, Betii, et Bede dictis, et quod sanctus Augustinus in sermone trigesimo sexto Euangelii Ioannis dicit loquens de diuinitate: »Est ibi, inquit, aliquid ineffabile, quod uerbis explicari non possit, ut et numerus sit, et numerus non sit. uidete enim, si non quasi apparet numerus Pater et Filius et Spiritus sanctus Trinitas. Si tres, quid tres? deficit numerus. Ita Deus numerus recedit a numero, nec capitur numero, quia tres sunt tanquam  numerus, si queris quid tres, non est numerus. Unde dictum est: Magnus Dominus noster, et magna uirtus eius, et sapientie eius non est numerus . Hoc solum numero insinuant, quod ad inuicem sunt, non quod ad se sunt.« Et sanctus Gregorius in libro trigesimo Moralium Iob, de sententia Euangelii Ioannis : »Palam, inquit, de Patre annuntiabo uobis . Palam quippe de Patre annuntiare se asserit, quia per patefactam tunc maiestatis sue speciem, et quomodo ipse gignenti non impar oriatur, et quomodo utriusque Spiritus utrique ceternus procedat ostendit. Aperte namque tunc uidebimus, quomodo hoc quod oriendum est, ei de quo oritur subsequens non est, et quomodo is qui processione producitur a proferentibus  non preitur. Aperte tunc uidebimus, quomodo et unum diuisibiliter tria sunt, et indiuisibiliter tria unum. Lingua ergo tunc narrantis Dei est uisa claritas subleuantis.« Et sanctus Sophronius Hierosolymitanus episcopus, cuius catholicissima epistola in sexta synodo acceptissima fuit, in ea ad locum dicit: : »Neque unum quatenus unum est tria recipitur, neque tria secundum quod tria sunt unum aduertitur: quod est mirabile et omni certe plenum stupore. Hoc ipsum namque et numerabile est, et refugit numerum: numerabilis quidem tribus suis subsistentiis, refugit autem numerum singularitate deitatis. Unitas quippe eius essentie atque nature numerari penitus non permittit, uti non et differentiam deitatis introducat, et ex hoc essentie  et nature et deorum multitudinem unum principium 505 faciat. Omnis itaque numerus contubernalem habet differentiam, et omnis differentia atque discretio numerum superinducit ut insitum. Numeratur ergo beata Trinitas, non essentiis, non naturis, nec diuersis deitatis ternisue dominationibus. Absit, sicut insaniunt Ariani, et noui tritheie, id est trine deitatis latratores.« Beatus etiam Ambrosius in secundo libro de Spiritu sancto, demonstrans quoniam trina pluralitatem habet quam non recipit deitas, inter alia dicit : »Quia tertio repetita figura mysterii operationem Trinitatis expressit, et ideo in mysteriis interrogatio trina defertur, et confirmatio trina celebratur.« Et in libro secundo de Fide: »Quid sibi uult sub uno nomine sanctitatis trina  repetitio? Si trina repetitio, cur una laudatio? si una laudatio? cur trina repetitio? Trina repetitio cur, nisi quia Pater et Filius et Spiritus sanctus sanctitate unum sunt?« Et item: »Quia diuisionem quam trina demonstrat non patitur unitas deitatis, sicut multoties et in libro secundo de Spiritu sancto dicit: Abraham tres uidit et unum adorauit, quia unus Deus, unus Dominus, et unus Spiritus: et ideo unitas honoris, quia unitas potestatis.« Et item: »Quomodo enim pluralitatem recipit unitas diuinitatis, cum pluralitas numeri sit, numerum autem non recipiat diuina natura?« Unde putamus uenerandum Sedulium, non trinam, sed ternam fidem in lege metri ponere uoluisse, ut demonstraret quasi quodam inseparabili sed non locali motu, qui in  terna est a ter deriuata, quia Filius de Patre sit natus, et de Patre ac Filio Spiritus sanctus procedat. Singula uidelicet queque persona plenus et perfectus Deus, unusque plenus et perfectus Deus, tres simul unius Deitatis in hac sancta Trinitate persone, quas denegabat Sabellius dicens: Idem Deus quando uult Pater est, quando uult Filius est, quando uult Spiritus sanctus est: idem uero unus est. Et noluit dicere trinam fidem, ne pluralitatem signando, numerabilem faceret unam indiuidue atque insepaparabilis Trinitatis deitatem, quam Arius denegabat. Contra hos quippe in Paschali carmine scripsit. Propter unam enim eamdemque deitatem, que tota est in singulis, tota in tribus simul personis, indiuidua  atque inseparabilis sancta Trinitas dicitur. Hoc quippe inseparabile uere dicitur, quod nullatenus separationem potest recipere. Nam quod non separatur sed separari potest, inseparabile non est. Quod si quisquam separari posse putat tres unius deitatis personas, que una deitas separari non potest in tribus personis, non Trinitas inseparabilis est dicenda, sed unitas. Ne quis uero mihi forte succenseat, quod dixi uoluisse demonstrare Sedulium, non locali motu Filium a Deo Patre genitum, Spiritum sanctum a Patre Filioque procedere, in eo quod ternam et non trinam fidem dixit, satisfacio meo lectori hoc me inde intellexisse, cum dixi non locali motu, quod Dominus dicit: Qui me misit uerax est ; tanquam diceret, inquit Augustinus: Ideo  uerum dico, quia Filius ueracis ueritas 506 sum, Pater uerax est, Filius ueritas, sicut a Patre Filius, ita a ueraci ueritas, et hoc est: Qui misit me. Scriptura etenim sacra sue profunditatis altitudinem nobis pandere nequiret, si non ita se nobis contemperasset, ut nos ad suam intelligentiam subleuaret, et interiora sua per ea que circa nos sunt, nostroque more loquendo demonstrans, uelut si urbanus et quidam doctiloquus, puerulo blandiens et applaudens, de industria uerba molliat, et quodammodo infringendo balbutiat. Hinc ergo misit cum dicitur, quasi quidam motus uidetur. Sed hic localis motus non est intelligendus, sicut nec in eo quod dixit: Dedit, quin Pater, Filio habere uitam in semetipso , quod est, genuit Filium uitam  habentem in semetipso: et missio Spiritus sancti ipsa processio est, qua ex Patre simul procedit et Filio, sicut omnes catholici doctores de sanctis Scripturis manifestissime docent. Multo minus autem quam terna, imo nullomodo proprie in Deo est trina fides intelligenda; sed sicut dicit Apostolus: Unus Deus, una fides, unum baptisma , quia licet, ut beatus dicit Gregorius, nec infidelis sine fide uiuat, sola tamen est catholica que humanum genus sanctificat, sola uiuificat. Et licet sint uaria baptismata et hereticorum lauacra, que sicut in lege iuxta Apostolum non poterant perfectum facere seruientem, ita nunc proficere non ualent ad perfecte purgationis lomentum. Tamen unum est baptisma catholicum, quod solum in catholica celebratur  Ecclesia, et in una fide collatum et acceptum ad perfectam purgationem credentibus proficit, sicut sanctus Ambrosius in primo libro de Spiritu sancto dicit : »Unum inquiens, baptisma. Ubi autem non est plenum baptismatis sacramentum, nec principium, nec species aliqua baptismatis estimatur. Plenum autem est, si Patrem et Filium Spiritumque sanctum fatearis, si unum neges, totum subrues. Et quemadmodum si unum in sermone comprehendas, aut Patrem, aut Filium, aut Spiritum sanctum, fide autem nec Patrem nec Filium nec Spiritum sanctum abneges, plenum est fidei sacramentum: ita etiam, quamuis Patrem et Filium et Spiritum sanctum dicas, et aut Patris aut Filii aut Spiritus  sancti minuas potestatem, uacuum est omne mysterium:« Et post pauca: »Unum est enim opus, quia unum est mysterium: unum baptisma, quia mors una pro mundo: unitas ergo operationis, unitas predicationis, que non potest separari.« Quapropter credentes unum Deum tres personas unius deitatis, tenentes unam fidem catholicam que sola sanctificat, sola uificat habentes et celebrantes unum baptisma, in quo solo plenum est fidei sacramentum, non obaudiemus Gothescalcum, ne cum hereticis partem habeamus, ut credamus et dicamus trinam deitatem, trinam sanctitatem, trinam lucem, et cetera que supra dixit; sed suademus ei, ut si non uult cum Arianis hereticis in eternum habere societatem, credat, confiteatur, colat, canat cum  catholicis catholicus Patrem et Filium et Spiritum 507 sanctum, sanctam scilicet et inseparabilem Trinitatem unum esse Deum, unius eiusdemque deitatis, ac per hoc unam deitatem, unam sanctitatem, unam uitam, unam sapientiam, unam gloriam, unum timorem, unum amorem, unam caritatem, unam lucem, unam salutem, unam uirtutem, unam pacem, unam maiestatem, unam potestatem, unam pietatem. Sicut Athanasius in capite libri octaui de Fidei unitate dicit: »Fides unius substantie Trinitatis hec est, Patris et Filii et Spiritus sancti sine initio temporum, super omnem sensum et sermonem et spiritum, una uirtus unus Deus, tria uero uocabula, una potestas.« Et hec omnia ideo, quia, ut Augustinus et ceteri catholici doctores dicunt, de  quorum uerbis et sensibus hec in prefato libro uir uenerandus Alcuinus collegit : »Una est natura, essentia, substantia, diuinitas, deitas Patris et Filii et Spiritus sancti, et omnia nomina, que substantiam uel potentiam, uel essentiam Dei significant, uel quidquid proprie ad se dicitur Deus, omnibus personis equaliter conueniunt, ut Deus magnus, bonus, eternus, omnipotens, sanctus, et omnia que naturaliter de Deo dicuntur. Non est igitur aliquod nature nomen, quod sic Patri conuenire possit, ut Filio ut Spiritui sancto equaliter conuenire nequeat . Proprie quidem Deus dicitur substantia una summa et ineffabilis, que semper idem est quod est, cui nichil accidens uel recidens inesse poterit, que semper est quod est, quia  semper immutabilis. Item Deus magnus dicitur, non alia magnitudine, nisi qua ipse magnus est et immensus. Ea igitur magnitudine magnus est, qua ipse est eadem magnitudo, et ea bonitate bonus est, qua ipse est [bonitas]. Nec Deo aliud est esse, aliud magnum esse, aliud bonum esse; sed eo quo est, magnus et bonus est. Ideo nec tres substantias, nec tres magnos, nec tres bonos de Deo dicere fas est . Et ille est summa existentia, summa intelligentia, summa uita, a quo est omnis uita, omnis intelligentia, et omnis existentia: Dei enim idem ipsum est et potentia, et substantia, et diuinitas, et hec omnia unum, ut hoc unum simplex ; quia unum opus est Patris et Filii et Spiritus sancti, et personarum proprietatem  ostendens. Inseparabilis igitur nature unitas non potest separabiles habere personas. Hec uero summe Trinitatis atque indiuidue unitatis natura, que est sola ubique tota, sicut ubique inseparabilem habet unitatem nature uel operis, sic separationem non potest recipere personarum. Ipsa itaque operatio Dei, id est sancte Trinitatis, uoluntas est Dei, et uoluntas Dei simplex est, et semper in requie beatitudinis. Nec aliud est Deo operari, aliud uelle, sed idem est illi uelle et operari, quia uoluntas Dei effectiua potentia est. Nec Deo aliud est esse aliud uelle, sed unum atque idem, et hoc totum simplex, totum Unitas, totum Trinitas, totum quia esse quod substantiale est unum est in Patre et Filio et Spiritu sancto, et horum una 508 actio est, sicut  una uoluntas . Quod ait Apostolus: Christum Dei uirtutem et Dei sapientiam , non ita intelligendum est, quod Pater dici non possit uirtus uel sapientia, sicut dici non potest Filius uel uerbum; quia hec relatiua sunt nomina, sicut superius dictum est: illa uero, id est uirtus et sapientia, substantialia sunt. Ideo Pater uirtus et sapientia, Filius uirtus et sapientia, Spiritus sanctus uirtus et sapientia: non tamen tres uirtutes, nec tres sapientie, sed una uirtus et una sapientia, Pater et Filius et Spiritus sanctus; sicut una substantia, et una omnipotentia, et alia que de substantia diuinitatis dicuntur. Et ita intelligatur Filius sapientia Patris, quomodo dicitur lumen Patris; id est, ut quemadmodum lumen de lumine et utrumque unum lumen, sic  intelligatur sapientia de sapientia, et utrumque una sapientia: quia in illa simplicitate nature diuine non est aliud sapere quam esse, nec aliud esse quam posse, nec aliud posse quam uiuere. Eadem ibi sapientia que essentia, eadem uita que essentia, et hec omnia unum, et unus Deus . Et sicut Pater uita, ita et Filius uita, et Spiritus sanctus uita, quia unum opus est Patris et Filii et Spiritus sancti, sicut una substantia atque essentia. Pater uita in semetipso, non ab alio; Filius uita in semetipso, sed a Patre, qui eum talem genuit ut uitam haberet in semetipso. Dictum quippe est, sicut ipse Filius ait: Sicut Pater uitam habet in semetipso, sic dedit et Filio uitam habere in semetipso , id est genuit Filium, uitam in semetipso habentem.  Hoc solum interest, quod Pater uita est non nascendo, Filius uita est nascendo; Pater de nullo patre, Filius de Deo Patre; Pater propter Filium Pater est, Filius uero et quod Filius est propter Patrem est, et quod est a Patre est, et a uita est. Pater, qui est uita in semetipso, genuit Filium qui esset uita in semetipso. Ideo et ipse Filius ait: Sicut uiuit Pater, et ego uiuo propter Patrem . Non ita dictum est, quasi in semetipso Filius propriam non haberet uitam, sed participatione paterne uite uitam haberet, sicut oculus carnalis participatione lucis alterius lumen accipit, quod non haberet in seipso nisi aliunde mutuasset. Sed iam iamque talis a Patre genitus est Filius, qui in seipso uiueret. Sicut  ut Pater non est indigens uita, sic Filius non indiget alterius uite ut sit. Pater uita, sic et Filius uita, utrumque tamen una uita, non due, quia unus Deus, non duo dii . Similiter et de Spiritu sancto est sentiendum, quod uitam habeat in semetipso, procedens a Patre et Filio, ceternus et consubstantialis Patri et Filio. Et ubicunque in Scriptura sancta legitur solus Deus, non de una qualibet persona in sancta Trinitate intelligendum est, sed de tota sancta Trinitate, que equaliter operatur omnia quecunque operanda esse iudicat. Que sancta Trinitas est unus, solus, beatus, potens, inuisibilis, et uerus Deus, quia una potentia est totius sancte Trinitatis. Neque enim, quia ipse Filius alibi loquens uoce sapientie, ipse est enim  sapientia Dei que ait: Gyrum celi circuiui sola , separauit a se Patrem, quanto 509 magis ergo non est necesse ut tantummodo de Patre preter Filium uel Spiritum sanctum intelligatur quod dictum est: Solus habet immortalitatem, et lucem habitat inaccessibilem ? Et Spiritus sanctus, qui in Scripturis legitur donum Dei, uel paracletus, uel caritas Dei, in eadem unitate substantie et equalitate cum Patre et Filio consistit. Siue enim sit unitas amborum, siue sanctitas, siue caritas, siue ideo unitas quia caritas, et ideo caritas quia sanctitas, nequaquam minor est illis in aliquo ex quibus procedit. Et hec est summa caritas, qua genitus a gignente diligatur, genitoremque suum diligat, et ideo non amplius  quam tria sunt: unus diligens eum, qui de illo est; et unus diligens eum, a quo est; et ipse dilectio, de qua dicitur quia Deus caritas est. Et hec summa et ineffabilis Trinitas, non unius Dei dici debet, sed unus Deus . Et ista caritas non tenetur nisi in unitate Ecclesie Christi, nec illam habent qui se diuidunt ab unitate catholice pacis.« Hec de catholicorum Patrum dictis ab Alcuino in unum collecta posuimus. Sane uti omnem scrupulum utentes uerbis beati Athanasii legentibus amputemus: »Adhuc, inquit, breuiter dilucidabo, multifarie approbans hoc unitatis nomen esse uerissimum Trinitatis, que tamen referatur ad multifariam sapientiam Dei, que uniter in Patre et in Filio et Spiritu sancto consistit, de qua si significes sapientie deitatem, et  deitatem sapientie, nonne hec ipsa est unitas sapientie, que et diuinitas Trinitatis? Ergo ut compendio hec assignemus, siue sapientie gloria, seu deitas glorie, aut summitas, aut dominatio, aut dignitas, aut claritas, aut maiestas, aut imperium, aut potestas, aut sempiternitas nominetur, nonne hec, multifarie quamuis sint dicta, tamen ad unitam deitatem incomparabilem Patris et Filii et Spiritus sancti uniter sunt declarata? aut putas quot significationes dicuntur ad gloriam deitatis, totidemque sint et species diuersitatis? Absit, dum hec uniuersa ad unitam substantiam dicta referantur. Nam si hec una atque eadem ipsa est multiplex presaga sapientia Patris et Filii et Spiritus sancti,  que est una uirtus, siue una forma magnitudinis equalitatis eius, siue una maiestas, siue una claritas, que in hanc unitam deitatem plenitudinis secundum Scripture regulam in hoc loco collecta reperiuntur, nunquid sic in eadem deitate Trinitatis potest aduersus Scripturas referri, ut tres sapientias, aut tres uirtutes, aut tres imagines, aut tres substantias, aut tres claritates, aut tres plenitudines diuinitatis, uel cetera huiusmodi pluraliter Ariomanitarum more dicamus? Absit. Sicut tu, Osi, iam in etate prolixa, quin per rudimenta in synodo Sirmiensi catholice, auctor fuisti: ubi fidem tuam, quam in Nicea conscripseras, irritam fecisti dum regie potestati famularis. Preterea qui morti esses perquam uicinus, sic in laqueum uoraginis baratri incidisti, ut excideres  tanquam mortuus a corde, ut diceres: Quis ignoret Patrem maiorem esse honore, dignitate, claritate, 510 et maiestate? quasi due uel certe tres essent claritates, aut maiestates, in singulis his personis Patris et Filii et Spiritus sancti, quod absit. Nam si hec eorum sic se blasphemia ita, ut aiunt, haberet, quare etiam non tres deos plurali numero nuncupant, ac publica uoce circa proprias uel diuersas substantias suas pollicentur? quod absit, dum perfecte unitum nomen diuinitatis, multifarie quamuis dictum, uniter in Trinitate consistat.« Et sanctus Ambrosius in secundo ac tertio libro de Spiritu sancto, ex Scripturarum auctoritate manifeste demonstrat, sicut deuotus lector facile inuenire ualebit, quia Pater et Filius et Spiritus una est uirtus,  et unum est consilium Patris et Filii et Spiritus sancti, et una uita Pater et Filius et Spiritus sanctus, et creator omnium Pater et Filius et Spiritus sanctus, et unum regnum Patris et Filii et Spiritus sancti, et una uoluntas Patris et Filii et Spiritus sancti, et una uisio, una preceptio, atque una maiestas, et omnipotentia, ac una sanctitas Patris et Filii et Spiritus sancti. Etenim sicut scriptum est: Totum spiritum suum profert stultus: sapiens autem differt et reseruat in posterum ; ut plenius suam stultitiam Gothescalcus ostenderet, nichil uoluit reseruare, quin totum spiritum stultitie sue proferret. Unde et quasi clausulam predictis adiecit:



XIII.

÷ »Cuncta, inquiens, sic esse ceu dixi, in duobus  probari potest, patenter nominibus singularis tantummodo numeri, hoc est in luce pariter et pace. Lux enim et pax ingenita, et lux et pax genita, quin et lux atque pax procedens, non tres pluraliter luces aut paces dici sinuntur ab arte grammatica, neque tres naturaliter, ut latrat heresis Ariana, neque personaliter una, sicut somniat heresis Sabelliana: sed procul dubio lux et pax est naturaliter una, et personaliter trina, sicut amplectens trinam et unam fidem, ac per hoc credens, confitens, colens, canens trinam et unam lucem, et pacem, maiestatem, potestatem, pietatem, trinam et unam deitatem,« et reliqua que ibi est persecutus.

 . Ad quem parumper conuersi loqui censuimus. Stulte, impie, crudelis, et Dei tyranne, quod non solum sensus, sed et artis litteratura penitus denegat, et tu ipse prius cum arte negas, cum artis littera errorem non habeat, et apices sint sine crimine, cur praue interpretando sensum maculas praue intelligentie crimine, lucem et pacem naturaliter unam personaliter in Deo dicens trinam? Nam de luce tue impietati contradicit Psalmista dicens: Apud te est, Domine, fons uite, et in lumine tuo uidebimus lumen . »In lumine tuo, inquit Hieronymus, uidebimus lumen. Lumen Patris Christus est. In Christo Patris lumine lumen Spiritum sanctum uidebimus. Et lumen tuum, Christe, Pater est, cuius uoluntatem faciens uenisti  illuminare occulta tenebrarum, ut in te, qui es lux mundi, mereremur illud lumen cernere in gratia mentis pure. Sic enim ait ad Philippum: 511 Qui uidet me uidet et Patrem meum . In lumine eius, id est in Christo, uidebimus lumen, id est Spiritum sanctum, qui super apostolos, id est in specie ignis illuminantis apparuit. Et in lumine tuo uidebimus lumen, id est a Christo illuminabimur, ut ait in Euangelio: Erat lumen uerum, quod illuminat omnem hominem uenientem in hunc mundum .« Apostolica quoque sedes superexaltata Petri confessione, et Pauli ornata predicatione, uerum et ipsius traditione Ecclesia catholica in uigilia sacra Pentecostes, quasi huius expositionem uersiculi syllabis paucis, sensu permaximo,  orando melius quam tradendo sibi obtinere et aliis commendare posse cognoscens, inter sacra missarum solemnia deprecari canendo instituit, dicens: »Presta, quesumus, omnipotens et misericors Deus, ut claritatis tue super nos splendor effulgeat, et lux tue lucis corda eorum qui per gratiam tuam sunt renati, sancti Spiritus illustratione confirmet.« Si recolis, heretice, scriptum: uobis qui timetis Deum orietur Sol iustitie ; et item: Qui cum sit splendor glorie, et figura substantie eius ; et item: Ipse est enim candor lucis eterne ; unde et ipse dicit: Ego sum lux mundi ; et: Qui uidet me, uidet et Patrem, quia ego in Patre et Pater in me est ; et item scriptum: Deus noster ignis consumens  est , et purgaueris gratia Dei oculum mentis a puluere uel albugine arrogantie, poteris hanc orationem catholicam intellectu uidere. Et quoniam scriptum est: Inuisibilia Dei a creatura mundi per ea que facta sunt intellecta conspiciuntur, sempiterna quoque eius uirtus et diuinitas , intende solem, et separa ab eo aliquo modo splendorem uel calorem si potes, et cum tria inseparabilia in una creature substantia uidebis, intellige lucem et pacem, sicut et in arte grammatica singularis numeri esse, ita et sensu intellige unam et non trinam esse lucem ac pacem, omnium que sunt creatorem, Patrem et Filium et Spiritum sanctum. Quia sicut Deus Pater, Deus Filius, Deus et Spiritus sanctus,  et tamen non tres dii sed unus est Deus, ita lux Pater, lux Filius, lux Spiritus sanctus, et non tres luces uel trina lux, sed una lux est Pater et Filius et Spiritus sanctus. Et sicut dicitur Pater et Filius et Spiritus sanctus trinus in personis, et unus Deus in potentia et deitate, ut beatus dicit Ambrosius:

Summe Deus clementie,
Mundique factor machine,
Unus potentialiter,
Trinusque personaliter,
non potest catholice dici, sicut deliras, lux et pax ac deitas naturaliter una et personaliter trina. Unde idem in alio hymno dicit Ambrosius:

Tu Trinitatis unitas,
Orbem potenter qui regis;
 de qua non dixit, una potentialiter, trinaque personaliter, quia in Deo ad se, id est essentialiter et naturaliter, sicut Deitas et substantia, lux et pax et uita, ac uirtus, et alia his similia dicuntur et non relatiue, ac per hoc singulariter proferuntur, et non recipiunt neque habere pluralitatem uel numerum possunt. Persone autem, quibus constat sancta et inseparabilis unius deitatis trinitas, relatiue dicuntur ad inuicem, et idcirco pluralitatem; id est numerum habent, que habere non possunt essentialia nomina 512 deitas, pax, et lux que illuminat omnem hominem uenientem in hunc mundum Pater et Filius et Spiritus sanctus: quia sicut inseparabilis est substantia, id est deitas Patris et Filii et Spiritus sancti, ita et inseparabilia sunt opera eiusdem sancte  et indiuidue Trinitatis, inseparabiliterque operatum esse intelligendum est, quidquid a singulis personis legimus operari. Quamuis certissimum sit, esse Patrem solum in paternitatis persona qui dixit: Hic est Filius meus, in quo mihi complacui : et Filium esse solum Filium, super quem illa uox sola Patris sonuit, quando in Iordane secundum hominem baptizatus est idem unigenitus Deus qui carnem solus accepit: et Spiritum sanctum Patris et Filii personaliter solum esse, qui in specie columbe super eumdem baptizatum ascendentem de aqua descendit, et quinquagesimo die post resurrectionem Christi fideles in uno loco positos in linguarum ignearum uisione adueniens repleuit, in quo habent omnes fideles remissionem peccatorum  omnium, siue in baptismo, siue in penitentia. Illam tamen uerissime uocem qua solus locutus est Deus Pater, et illam carnem qua solus homo factus est unigenitus Deus, et illam columbam in cuius specie Spiritus sanctus super Christum descendit, illasque linguas igneas in quarum uisione fideles in uno loco positos repleuit, et in quo datur credentibus remissio peccatorum, opera esse totius sancte Trinitatis, id est unius Dei qui fecit in celis et in terra uisibilia et inuisibilia, uerissime credendum est. De pace siquidem, unde heretice quasi sapienter et conclusiue una cum luce predicare te iactas, et reuera perniciosissime blasphemas, dicens: Pax ingenita, et pax genita, et pax procedens, naturaliter una, personaliter  trina, sicut supra dixisti de deitate. Sufficere poterant quibus sufficit que latius de omnibus que substantialiter de Deo dicuntur ex catholicorum uerbis supra ostendimus. Sed ne dicas, quia in his duobus nominibus nos concluseris, et in responsione defecerimus, iuxta prouerbium antiquum, tibi male arboris nodo fortissimum cuneum opponimus, auctoritate sancti Ambrosii, et ipsam ueritatis rationem. ueritas quippe loquitur per Ambrosium, dicit et per Apostolum: Ipse est pax nostra ; et: Deus lux est . Quid ergo aliud datur intelligi, nisi quia ipsum sit pax et lux quod Deus est? Neque enim illa natura simplex que Deus est, aliud in se habere potest nisi quod ipsa est, cui hoc est scire, quod posse, hoc est posse, quod esse  et nosse. Unde et hoc pacis et lucis precelsum uocabulum sancte Trinitati conuenientissime coaptatur: nimirum quod ex tribus litteris constat, et pluralitatis numerum sicut Deus ignorat. Cum enim dicimus pax, lux, per tres litteras tres in Deo persone intelliguntur, et quia pax, sicut nec lux, numerum pluralem non recipit, per singularem numerum substantia, id est deitas ipsius unius Dei accipitur, sicut sanctus Ambrosius in primo libro de Spiritu sancto, 513 capite duodecimo dicit: »Una pax, una gratia Patris et Filii et Spiritus sancti. Denique scriptum est: Gratia uobis et pax a Deo Patre nostro et Domino Iesu Christo . Ecce habes quia Patris et Filii una gratia est, et Patris et Filii una pax est. Sed et gratia et pax fructus est Spiritus,  sicut ipse Apostolus docuit, dicens: Fructus autem Spiritus caritas gaudium, pax, patientia . Et bona pax et necessaria, ut nemo ad disputationum turbetur incertum [al., incertis], neque passionum corporalium tempestate quatiatur: sed in simplicitate fidei et tranquillitate mentis quietus circa Dei cultum perseueret affectus.« Et post pauca: »Si igitur una pax, una gratia, una caritas, una communicatio est Patris et Filii et Spiritus sancti, una certe operatio est, et ubi una operatio est, utique non potest uirtus esse diuisa, discreta substantia. Nam quomodo operationis eiusdem gratia conueniret?« Et capite decimo tertio: »Quis igitur unitatem separare audeat nominis, cum operationis uideat unitatem? Sed quid ego unitatem nominis argumentis  astruo, cum diuine uocis euidens testimonium sit. Unum nomen est Patris et Filii et Spiritus sancti. Scriptum est enim: Ite, baptizate gentes in nomine Patris et Filii et Spiritus sancti . In nomine dixit, non in nominibus: non ergo aliud nomen Patris, aliud nomen Filii, aliud nomen Spiritus sancti, quia unus Deus non plura nomina, quia non duo dii, nec tres dii. Et ut aperiret quia una diuinitas, una maiestas est, quia unum nomen Patris et Filii et Spiritus sancti,« et reliqua. Et capite decimo quarto: »Deus enim lux est, sicut dixit Ioannes, quia Deus lux est, et tenebre in eo non sunt ulle . Lux autem et filius, quia uita erat lux hominum . Et ut ostenderet  se de Dei Filio euangelista dixisse, ait de Ioanne Baptista: Non erat ille lux, sed ut testimonium perhiberet de lumine. Erat lux uera, que illuminat omnem hominem uenientem in hunc mundum . Ergo quia Deus lux est, lux autem uera est Dei Filius, sine dubio Deus uerus est Dei Filius. Habes et alibi quia Deus lux est: Populus qui sedebat in tenebris et umbra mortis, lucem uidit magnam . Quid autem hoc euidentius quod ait: Quoniam apud te est fons uite, et in lumine tuo uidebimus lumen?  Hoc est, quod apud te est, Deus omnipotens Pater, qui fons uite es, in lumine tuo Filio uidebimus lumen. uidebimus lumen Spiritus sancti, sicut ipse Dominus ostendit, dicens: Accipite Spiritum sanctum , et alibi:  Et uirtus exiebat de eo. Ipsum autem Patrem quis dubitet lucem esse, cum lectum sit de Filio eius, quia splendor sit lucis eterne . Cuius enim nisi Patris splendor est Filius, qui et cum Patre semper est, nec dissimili sed eadem claritate prefulget? Et Isaias significat non solum lucem, sed etiam ignem esse Spiritum sanctum, dicens: Et erit lux Isrel in ignem . Itaque prophete eum ignem ardentem dixerunt; quia in tribus istis generibus propensius maiestatem diuinitatis aduertimus: quoniam et sanctificare diuinitatis, et illuminare lucis et ignis est proprium: et in specie ignis exprimi uel uideri diuine 514 est consuetudinis: Deus enim est ignis consumens, sicut Moyses dicit .« Ecce  habes quia Pater et Filius et Spiritus sanctus non personaliter trina, sed naturaliter et essentialiter una pax, una lux est. Unde sicut et de deitate, ac de omnibus que de Deo substantialiter dicuntur, reuictus es mendax, Gothescalce, quia non pluraliter sed singulariter de singulis sicut et de tribus personis debent efferri . Sicut et sanctus Augustinus in libro quinto de Trinitate dicit, et tuo mendacio contradicit: »Illud, inquiens, precipue tenendum est, quidquid ad se dicitur prestantissima illa et diuina sublimitas, substantialiter dici, tantamque uim esse eiusdem substantie in Patre et Filio et Spiritu sancto, ut quidquid de singulis ad seipsos dicitur, non pluraliter in summa, sed singulariter accipiatur.« Quod autem ad aliquid, non  substantialiter, sed relatiue ac per hoc pluraliter dicitur. Plura denique horum, sed et aliorum orthodoxorum potuissemus ponere testimonia, que in suis locis lector poterit inuenire: sed scimus quoniam quantacunque posuerimus, emulorum inuidiam et Gothescalci perfidiam, et si per rationem et auctoritatem superare, non tamen penitus sedare ualebimus. Quapropter adhibemus etiam illi sacrum Nicenum concilium, in quo cum Ario sequipes illius damnatus est, licet uerbotenus illum detestetur qui sensu sequitur. Cuius concilii inuiolabilis confessio, et irrefragabilis constitutio Dominum nostrum Iesum Christum natum ex Patre unigenitum, hoc est ex substantia Patris, Deum de  Deo, lumen de lumine, et non duo lumina, adeo credi et confiteri cum Spiritu sancto unum lumen perdocuit, ut secus sentientes ab Ecclesia catholica anathematizandos decreuerit. Et de his contra eum ista dicta sufficiant: nunc de aliis eius dictis ad narrationis ordinem redeamus. In alia etiam compilatione sua, in qua plura testimonia ex nomine catholicorum falso ponit, et nomina librorum ex quibus illa sumpserit penitus tacet, et quedam que nobis nota sunt ibidem contra se peruerse more suo interpretans interponit, que a se dicta fortiter ut sibi uidetur astruunt, fortiter uero et catholice destruunt: ponit etiam ibidem testimonium de epistola Petri Nicomediensis episcopi, quam in sexta synodo ne damnaretur porrexit, in qua trinum  lumen fuisse positum, et ab episcopis approbatum in eadem synodo iactat. Nesciens sepe idioma lingue, in interpretatione que fit uerbo ex uerbo, dubitationem uel intelligentie difficultatem afferre, sicut et beatus Augustinus manifeste demonstrat, et in synodo sepe aliqua, que non adeo ad rem pertinent, propter plurimas occupationes, dum multorum uerba et sententie intercedunt, necessario minus discussa preteriri solere, maxime illa de quibus specialiter non agitur ratio, et plus statui nutantium intenditur a synodo consuli, quam deiectioni fraterne incumbi. Unde Leo, ut de pluribus unum proferamus exemplum, ad Flauianum scribit, dicens : »Miror tam absurdam tamque 515 perfidam eius, quin Eutychetis, professionem  nulla iudicantium increpatione reprehensam, et sermonem nimis insipientem, nimisque blasphemum ita omissum, quasi nichil quod offenderet esset auditum, cum tam impie duarum naturarum ante incarnationem unigenitus Dei Filius fuisse dicatur, quam nefarie, postquam uerbum caro factum est, natura in eo singularis asseritur, quod Eutyches ideo uel recte uel tolerabiliter estimat dictum, quia nulla uestra est sententia confutatum.« Et cum hec ita se habeant, necessarium tamen duximus, Gothescalcum non uerum dixisse patenter ostendere. Non enim in omni libello satisfactionis Petri Nicomediensis episcopi de trino lumine quidquam habetur, sed unitas deitatis in eo manifestissime et catholice demonstratur, qui ita incipit : »Credo in unum Deum Patrem omnipotentem, factorem celi et terre, uisibilium omnium et inuisibilium. Et in unum dominum Iesum Christum, Filium Dei unigenitum, qui ex Patre natus est ante omnia secula, lumen de lumine, Deum uerum de Deo uero, natum non factum, per quem omnia facta sunt. Et in Spiritum sanctum, Dominum et uiuificatorem, ex Patre procedentem, cum Patre et Filio coadorandum et conglorificandum, Trinitatem consubstantialem, unam deitatem, essentiam, uirtutemque et potestatem, dominationem, Deum unum, quem cum singulariter contemplatur, sensu diuidente que indiuisa sunt, unitatem in trinitate, trinitatem in unitate adorandam: unitatem quidem secundum  essentie siue deitatis rationem, trinitatem uero secundum subsistentias siue personas.« Habetur autem quiddam de tribus luminibus, sed non eo sensu quo Gothescalcus dicit, in professione synodo porrecta Macarii heretici et Antiocheni episcopi, qui de duabus uoluntatibus et operationibus in uno domino Iesu Christo non sensit catholice, et orthodoxorum dicta falsasse conuictus et degradatus est, post alia premissa hoc modo : »Trinitatem perfecta gloria, et imperio, et consilio non diuisam, unam deitatem et dominationem. Nihil enim seruile in Trinitatem uel subiectum et introductitium, tanquam prius quidem non exstitisset, post uero intromissum. Neque enim defuit Filius Patri, neque Filio Spiritus, sed inconuertibilis semper et consubstantialis  sancta Trinitas Deus noster. Deum uerum cum dico, uno lumine illustror. Et tribus quidem secundum proprietates siue substantias, et personas: uno uero secundum essentie rationem, id est deitatis. Diuiditur quippe indiuisibiliter, ut ita dicam, et coniungitur diuisibiliter. Unum nempe in tribus ipsa deitas, et ipsa tria unum in quibus deitas, siue ut expressius dicatur, que est deitas; et neque ipsam unitatem confusionem operemur, neque ipsam diuisionem alienationem.« Et hinc sanctus Augustinus in libro septimo  de Trinitate: »Lumen Pater, lumen Filius, lumen Spiritus sanctus, simul autem non tria lumina, sed unum lumen.« Et beatus Ambrosius sanctam Trinitatem unius deitatis, non 516 secundum Gothescalci peruersitatem, sed  secundum fidei catholice uniuersalem credulitatem atque confessionem, unam lucem catholice credi et dici demonstrat in hymno uespertinali, quem Gothescalcus ab ipsis rudimentis infantie, in monachorum monasterio, in quo secundum regulam oblatus et tonsus exstitit, et usque ad etatem adultam mansit, cum monachis labiis cecinit, sed sensum eius percipere corde non potuit, quoniam in maliuolam animam non introiuit sapientia, nec habitauit in corpore subdito peccatis. Cuius hymni initium est:

O lux beata Trinitas, et principalis unitas,
Iam sol recedit igneus, infunde lumen cordibus.
Tandem hac schedula completis suis in Deum blasphemiis, Gothescalcus in uituperationem ipsius Domini sacerdotum, ut scientia et meritis illi impares  nosceremur, ac per hoc indigni sacerdotio notaremur, nobis noto et sibi consuetudinario blasphemiarum sigillo, post solitum suum Amen, uerba ponens beati Gregorii, quatenus eius derogationes in nos iaculate, qui sua dogmata exsecramur, maioris haberentur uirtutis, subscribendo signauit dicens:



XI.

÷ »uirtutibus plenus inuitus ad regimen ueniat, uirtutibus uacuus nec coactus accedat.«

. Quas sententias beati Gregorii, ut a sancto Spiritu promulgatas, reuerenter suscipimus, sed malo uoto a Gothescalco prolatas non reueremur:  quia non Gothescalcus hereticus, sed sicut scriptum est: Spiritalis homo iudicat omnia, ipse autem a nemine iudicatur . Id est, ut beatus Augustinus dicit, a nullo homine, sed a sola ipsa lege, secundum quam iudicat omnia. Quoniam et illud uerissime dictum est: Oportet nos omnes exhiberi ante tribunal Christi . Omnia ergo iudicat, quia super omnia est, quando cum Deo est. Cum illo autem est, quando purissime intelligit, et tota caritate quod intelligit diligit. Ita etiam quantum potest lex ipsa etiam ipse fit, secundum quam iudicat omnia. De qua iudicare nullus potest, presertim nemo illorum, de quibus item beatus Augustinus dicit: »Quia multi non solum in catholica, sed in diuersis heresibus, si aliqua ingruente persecutione,  tradant ad flammas nobiscum corpus suum pro fide quam pariter confitentur, tamen quia separati hec agunt, non sufferentes inuicem in dilectione, neque studentes seruare unitatem spiritus in uinculo pacis, caritatem utique non habendo, etiam cum illis omnibus que nichil eis prosunt, ad eternam salutem peruenire non possunt, quia preter unitatem et qui facit miracula nichil est. Preter unitatem erant magi Pharaonis, et faciebant similia Moysi. Et discipuli gloriantes dixerunt Domino: Ecce in nomine tuo etiam nobis demonia subiecta sunt . Bene quidem confessi sunt, detulerunt honorem nomini Christi; et tamen quod ait eis: Nolite in hoc 517 gloriari quia demonia uobis subiecta sunt: sed  gaudete quia nomina uestra scripta sunt in celo . Petrus demonia excludit, nescio que anicula uidua, nescio quis homo qualiscunque laicus, habens caritatem, tenens integritatem fidei, non facit hoc. Petrus in corpore oculus est, ille in corpore digitus est, in eo tamen corpore est in quo Petrus, et si minus ualet digitus quam oculus, non est tamen precisus a corpore. Melius est esse digitum et esse in corpore, quam esse oculum et euelli de corpore.« Deo gratias, qualescunque sacerdotes et in Ecclesiastico regimine positi, catholicam fidem seruantes in Christi corpore, de quo euulsus est Gothescalcus, non usquequaque uirtutibus, uacui manemus; quia, ut idem beatus Augustinus dicit, uirtus est uel recta uel perfecta ratio. Et hec est  uere perfecta uirtus, ratio perueniens ad finem suum, quam beata uita consequitur. Ipsa autem uisio intellectus est ille qui in anima est, aspectus anime ratio est. Sed quia non sequitur ut omnis qui aspicit uideat, aspectus rectus atque perfectus is est quem uisio sequatur, et uirtus uocatur. Quam et si perfecte necdum adepti sumus, quia necdum culmen perfectionis attingimus, in uia tamen Dei quotidie sancti desiderii gressus ponere desudamus. Quapropter, ut beatus dicit Gregorius, consolatur nos ueritas, que per Psalmistam dicit: Imperfectum meum uiderunt oculi tui et in libro tuo omnes scribentur . Non omnino erit nobis noxia nostra imperfectio, si in Dei itinere  constituti, et ad transacta non respicimus, et ad ea que restant transire festinamus. Nam qui imperfectorum desideria dignanter inflammat, hec quodammodo ad perfectionem roborat per Iesum Christum Dominum nostrum, qui cum eo uiuit et regnat Deus in unitate Spiritus sancti, per omnia secula seculorum, Amen. Et quoniam idem Gothescalcus plures schedulas blasphemiarum suarum compilauit, ad quas omnes propter multas occupationes nobis longum respondere fuit, de his scribendum tantummodo uidimus, de quibus quosdam scandalizari didicimus. Scripsit enim inter alia, in quadam neniarum suarum schedula:



Xu.

 ÷ »Siquidem inde dicitur in Deo persona, quod per se sit una. Quapropter cum Dei natura nichil aliud sit quam generalis, communis, atque uniuersalis omnium trium substantia; et unaqueque in Trinitate persona nichil sit aliud quam propria, specialis, et indiuidua singulorum substantia et essentia, patefacta est, Deo gratias, luce clarius inter unam Dei naturam et tres personas differentia: eo uidelicet, quod in natura demonstratur omnium trium substantialis generalitas, communitas, uniuersalitas, unitas; at in personis declaratur indiuidua singulorum specialitas atque proprietas, et ita his quoque consequenter manifestetur Trinitas, et sicut superius una scilicet natura, sic et in his trina deitas.«

 . Quo contra beatus Augustinus, quod et supra posuimus, in libro uII de Trinitate dicit: »Nec sic, inquiens, Trinitatem dicimus 518 tres personas uel subsistentias, unam essentiam et unum Deum, tanquam ex una materia tria quedam subsistant, etiamsi quidquid illud est in his tribus explicatum sit, non enim aliquid aliud eius essentie est preter istam Trinitatem. Tamen tres personas eiusdem essentie, uel tres personas unam essentiam dicimus, tres autem personas ex eadem essentia non dicimus, quasi aliud ibi sit quod essentia est, aliud quod persone, sicut tres statuas ex eodem auro possumus dicere: aliud enim illic est esse aurum, aliud esse statuas. Et cum dicuntur tres homines una natura, uel tres homines eiusdem nature, possunt  etiam dici tres homines ex eadem natura, quia ex eadem natura et alii tales homines possunt existere. In illa uero essentia Trinitatis, nullo modo alia quelibet persona ex eadem essentia potest existere. Non enim maior essentia Pater et Filius simul, quam solus Pater aut Filius: sed tres simul ille subsistentie, siue persone, si ita dicende sunt, equales sunt singulis, quod animalis homo non percipit.« Et in sermone trigesimo sexto Euangelii Ioannis: »Trinitas unus Deus, Trinitas una est eternitas, una potestas, una maiestas. Quid ergo tres? Si enim tres ait, oportet dicas quid tres? Respondeo, Pater et Filius et Spiritus sanctus. Id enim quod Pater in se est Deus est, quod ad Filium est  Pater est: quod Filius ad se ipsum Deus est, quod ad Patrem est, Filius est.« Et post paululum: »Quia illa diuinitas est, est ibi aliquid ineffabile, quod uerbis explicari non possit, ut et numerus sit, et numerus non sit. uidete enim, si non quasi apparet numerus Pater et Filius et Spiritus sanctus Trinitas. Si tres, quid tres? deficit numerus. Ita Deus numerus recedit a numero, nec capitur numero: quia tres sunt tanquam numerus, si queris quid tres? non est numerus. Unde dictum est: Magnus Dominus Deus noster, et magna uirtus eius, et sapientie eius non est numerus .« Et item post paululum: »Hoc solum numerum insinuat quod ad inuicem sunt, non quod ad se sunt.« Ex his uerbis beati Augustini demonstratur contra  catholicam fidem dicere Gothescalcus, ut solet, trinam predicans deitatem. Et in hoc etiam ex his uerbis sancti Augustini male dogmatizare probatur, quod in eadem sua compilatione subsequitur, dicens:



XuI.

÷ »Illud etiam patet, et absque nubilo claret, quod nomina personalia non sunt ullo modo relatiua, sed potius essentialia, siue substantialia, sicut sunt et naturalia. Hoc tamen inter se tantummodo differunt, quod nomina naturalia totis tribus personis equaliter sunt communia, siue generalia: at personalia singulis tantummodo personis probantur esse propria, siue specialia. Quemadmodum, uerbi  gratia, cum dicitur Dei natura, totius Trinitatis dicitur communis cognoscitur essentia: cum uero dicitur persona, nonnisi unius ex Trinitate specialis dignoscitur esse substantia. Reuera enim naturale nomen Dei, quando generaliter ponitur, totas tres pariter complectitur personas, personale uero solummodo singulas.«

519 . Repetamus singula, et distincte ac uiritim respondeamus catholicorum dictis et sensibus, his exsecrandis blasphemiis: »Claret, inquit, quod nomina personalia non sunt ullo modo relatiua, sed potius essentialia, siue substantialia, sicut sunt et naturalia.« Ad que interrogamus eum, que sunt in sancta Trinitate nomina personalia. Si dixerit, quia aliud non habet quid dicat, Pater et Filius et  Spiritus sanctus, dicentem quod nomina personalia non sunt relatiua, sed naturalia, mentiri comprobat sanctus Augustinus in multis locis, tum in quinto et septimo libro de Trinitate , in quibus ostendit quod nomina naturalia in Deo ad se, id est substantialiter dicuntur, nomina uero personalia ad aliquid, id est relatiue dicuntur, sicut Pater ad Filium, Filius ad Patrem, et Spiritus sanctus ad Patrem et Filium, quorum est Spiritus sanctus. Et illud precipue tenendum esse confirmat, ut quidquid ad se dicitur prestantissima illa et diuina sublimitas, substantialiter dici, et quidquid de singulis ad se ipsos dicitur, non pluraliter in summa, sed singulariter accipiatur. Quod autem ad aliquid, non substantialiter  sed relatiue dicitur. Unde et Betius, ac si beatum Augustinum exponens, in libro ad Ioannem Romanum diaconum, postea autem episcopum, dicit: »Intelligamus Patrem et Filium ac Spiritum sanctum non de ipsa diuinitate substantialiter dici, sed alio quodam modo. Si enim substantialiter predicaretur, et de singulis et de omnibus singulariter diceretur, hec uero ad aliquid dici manifestum est.« Et paulo post: »Trinitas quidem in personarum pluralitate consistit, unitas uero in substantie simplicitate.« Et item: »Trinitas igitur non pertinet ad substantiam; quod fit ut neque Pater, neque Filius, neque Spiritus sanctus, neque Trinitas, de Deo substantialiter predicetur, sed ut dictum est ad aliquid: Deus uero, ueritas, iustitia, bonitas, omnipotens,  substantia, immutabilitas, uirtus, sapientia, et quidquid huiusmodi excogitari potest, substantialiter de diuinitate dicuntur.« Et item idem in libro de Trinitate: »Substantia continet unitatem, relatio multiplicat Trinitatem.« Quapropter si forent, ut mentitur Gothescalcus, in sancta Trinitate tria nomina naturalia ut personalia, esset in sancta Trinitate trina natura, id est trina deitas, et unicuique nature proprium nomen, sicut est unicuique persone quedam proprietas sua in una eademque hac communi sancte Trinitati deitatis natura. Patri uidelicet, quia ab alio non est, ac per hoc solus est in paternitatis persona, non solus in deitatis essentia. Unigenito uero Filio Dei proprium est, quod ex solo, id est Patre consubstantialiter et cessentialiter solus  est genitus: et in hoc persone sue proprietas, ut solus sit in Filii persona, et non solus in deitatis substantia. Spiritui sancto est proprium, quod ex Patre et Filio equaliter procedit, et est amborum Spiritus, eiusdemque substantie et eternitatis cum Patre et Filio. Si, inquam, tria in sancta 520 Trinitate forent naturalia nomina, tres utique essent nature, et trina deitas esset, sicut mendaciter laborat Gothescalcus astruere ut trina sit personaliter, ac per hoc tres dii essent: cui falsitati a diabolo, qui primis hominibus dixit: Eritis sicut dii, per Gothescalcum prolate contradicit Dominus dicens: Baptizate omnes gentes in nomine Patris, et Filii, et Spiritus sancti . Unde Athanasius in libro primo de fide: »Qui, inquit, in nomine dixit,  euidenter unam deitatem in Trinitate consistere declarauit, et quod prosecutus est, Patris et Filii et Spiritus sancti, per singula nomina singulas personas inesse distinxit. In qua sententia, quod et unius Dei nomen sit Pater et Filius et Spiritus sanctus, et catholice ut catholicissimus per singula nomina singulas personas inesse distinxit, quoniam alia est persona Patris, alia Filii, alia Spiritus sancti, cum non sit aliud Pater, aliud Filius, aliud Spiritus sanctus, sed id ipsum sit Pater quod Filius et quod Spiritus sanctus, non autem idem ipse sit Pater, qui Filius, et qui Spiritus sanctus, sicut beatus Ambrosius in libro primo  de Fide dicit: Si ergo unus Deus, unum nomen, una potestas, una est Trinitas;  denique Dominus dicit: Ite, baptizate gentes in nomine Patris et Filii et Spiritus sancti , in nomine, inquit, non in nominibus.« Et hinc idem Athanasius consonanter: »In nomine, inquit, non in nominibus, ut et unum Deum per indistinctum diuine essentie nomen ostenderet, et personarum discretionem suis demonstratam proprietatibus edoceret.«

Deinde subsequitur Gothescalcus: »Hoc tamen inter se tantummodo differunt, quod nomina naturalia totis tribus personis equaliter sunt communia, siue generalia: at personalia singulis solummodo personis probantur esse propria, siue specialia.« uidendum quam contraria sibi ipsi et amenter loquitur, uidelicet ut heresis, de qua scriptum est quia non  ualet consistere pedibus suis. Paulo superius dixit, quod nomina personalia non sunt ullo modo relatiua, sed naturalia, et mox subiungit quod nomina naturalia sunt communia Trinitati et generalia, et personalia singulis personis sunt propria. Contra que non latius scribendum censuimus, cum manifestum sit quam contraria catholice fidei, et catholicorum uerbis, et sibi ipsi loquatur, et in hoc opere plurima sint catholicorum testimonia posita, que illius falsitatem reuincunt, licet ipse iis non credat, nisi ea dixerint que suo prauo sensui congruunt. Non enim, ut scriptum est, recipit stultus uerba prudentie, nisi ea dixeris que uersantur in corde eius. Ceterum quicunque a dogmate illius dissentiunt, sine ulla reuerentia reprehendit: sicut in hac eadem compilatione  reprehendit Paulum, quia non regulariter dixit: Fides, spes, caritas, tria hec: maior autem his est caritas , dicens quia maior horum dicere debuerat, et Priscianum denotat, asseuerans quia illum hec regula preterierit. Sed et Hieronymum, et Augustinum, et Bedam, toto ore et buccis inflatissimis de quibus sibi uisum est reprehendit. 521 uerumtamen Augustinus, quem suum multoties uocat, illum praue sentire in hac compilationis sue astutia comprehendit, dicens: »Sciendum est quod quedam de Deo substantialiter dicuntur, ut est Deus, magnus, omnipotens, et quidquid ad se dicitur, id est substantiam diuinitatis significantia. Quedam itaque relatiue dicuntur, ut Pater ad Filium, et Filius ad Patrem, et Spiritus sanctus  relatiue ad Patrem et Filium: ad se autem, siue Pater, siue Filius, siue Spiritus sanctus dicitur.« Et item: »Quidquid ergo ad se dicuntur Pater et Filius, non dicitur alter sine altero, id est quidquid dicuntur quod substantiam eorum ostendat, ambo simul dicuntur. Si hec ita sunt, iam ergo nec Pater est Deus sine Filio, nec Filius Deus sine Patre, id est non ita dicitur Pater Deus quasi Filius non sit Deus, nec Filius ita dicitur Deus quasi Pater non sit Deus, sed ambo simul Deus et unus Deus. Quocirca quidquid secundum substantiam uel eternitatem de eis dici potest, ambo simul sunt, quamuis de Filio dicatur Deus de Deo, lumen de lumine, ambo sunt Deus, ambo simul lumen; sed non Pater Deus de  Deo, nec lumen de lumine, sed Filius Deus de Deo, et lumen de lumine, ambo tamen simul et semper simul unus Deus et unum lumen. Sic etiam et de aliis appellationibus que secundum substantiam dicuntur, id est, quod simul ambo sunt dici debet: hoc solum de eis dici non potest, illud de illo, quod simul ambo non sunt, sicut uerbum de uerbo dici non potest, quia non simul ambo uerbum, sed solus Filius, nec imago de imagine, nec Filius de Filio, nec Pater de Patre.« Et item: »Sicut enim relatiue Pater et Filius dicuntur, ita et Spiritus sanctus ad Patrem et Filium quodammodo relatiue dicitur, quia Patris et Filii Spiritus est, sed ipsa relatio Spiritus sancti non ita reciprocatione conuerti poterit sicut Pater et Filius. Possumus quippe dicere:  Spiritum sanctum Patris et Filii spiritum: sed conuerso ordine non possumus dicere, Patrem Spiritus sancti, sicut dicimus Patrem Filii, ne duo Filii in sancta Trinitate estimentur. Ita non possumus dicere Filium Spiritus sancti, sicut dicimus Filium Patris, ne duo Patres in sancta Trinitate intelligantur. Dicimus itaque Spiritum sanctum Patris et Filii sine reciprocatione conuersionis nominum relatiuorum.«

Persone autem etymologiam, uel definitionem Betius, cum in libro contra Eutychem et Nestorium multipliciter sapientum utriusque lingue, Grece uidelicet Latine, sensum inde protulerit, talem non inuenit sicut Gothescalcus hic adinuenit: »Inde, inquiens , dicitur in Deo persona,  quod per se sit una. Cum tres unius deitatis in sancta Trinitate persone Pater et Filius et Spiritus sanctus ad inuicem non substantialiter, sed sicut ex uerbis beati Augustini ostendimus, relatiue dicantur. Pater enim relatiue dicitur ad Filium, qui ideo dicitur Pater quod habeat Filium: Filius relatiue ad Patrem dicitur, quia ideo dicitur Filius quod habeat Patrem. Spiritus sanctus, tertia in sancta Trinitate persona, quodammodo relatiue dicitur, quia Patris et Filii spiritus 522 est, qui a catholicis doctoribus amborum uidelicet Patris et Filii, caritas, sanctitas, unitas, ac Trinitatis uinculum dicitur. Trinitas itaque ad personas Patris et Filii et Spiritus sancti refertur: unitas ad naturam eterne deitatis pertinet. Et habent singule in sancta Trinitate persone  aliquid proprium, non sicut Gothescalcus dicit, quod inde dicitur in Deo persona, quod per se sit una: sed sicut Augustinus dicit, quod inseparabili equalitate aliquam in se ostendunt proprietatem. Pater uero solus pater, et Filius solus Filius, et Spiritus sanctus solus Spiritus sanctus. Et Pater hoc habet proprium, quod ex omnibus que sunt solus est, quia ab alio non est, ac per hoc solus est in paternitatis persona, non solus in deitatis essentia. Unigenitus uero Filius Dei hoc habet proprium, quod ex solo, id est Patre, consubstantialiter et cessentialiter solus genitus est, et in hoc persone sue proprietas. Spiritus sanctus hoc habet proprium, quod ex Patre Filioque equaliter procedit, et est amborum spiritus,  eiusdem substantie et eternitatis cum Patre et Filio. Sed hec tria uere etiam tria sunt, ineffabiliterque tria, et essentialiter tria, habentia proprietates suas, et hec tria unum, et uere unum, et hoc unum tres, sed non tres Patres, nec tres Filii, nec tres Spiritus sancti, sed tres persone. Unus Pater, unus Filius, unus Spiritus sanctus, et hi tres, id est Pater et Filius et Spiritus sanctus, unum sunt in natura, omnipotentia, deitate et eternitate. Conferat igitur catholici lectoris prudentia uerba Gothescalci dicentis, Inde dicitur in Deo persona quod per se sit una, uerbis beati Augustini dicentis: Habent singule in sancta Trinitate persone aliquid proprium, quo inseparabili equalitate aliquam in se ostendunt proprietatem; et dicat: Quantum distat ortus ab occidente  longe faciat Dominus prauum sensum Gothescalci a catholicis sensibus nostris, qui cum Gothescalco non dicimus inde in Deo dici personam quod per se sit una, sed credimus et confitemur cum sancto Augustino et ceteris orthodoxis doctoribus, quia Pater et Filius et Spiritus sanctus naturaliter unus est Deus. Inseparabilis igitur nature unitas non potest separabiles habere personas. Pater quidem ex omnibus que sunt solus est, quod sibi proprium est: et solus est in paternitatis persona, sed non per se solus est in deitatis essentia. Unigenitus Dei Filius ex solo Patre consubstantialiter et cessentialiter solus est genitus, et hoc est proprium sue persone, sed non per se est solus et singulariter unus in deitatis essentia. Spiritus sanctus ex Patre et Filio equaliter  procedit, et hoc est proprium sue persone. Unde non per se est solus et singulariter unus in deitatis essentia; sed amborum, uidelicet Patris et Filii spiritus, eiusdem substantie et eternitatis cum Patre et Filio, et idcirco inseparabilis est sancta Trinitas etiam in personis sensu intelligenda, quamuis in uoce separabilia habeat nomina, quia pluralem numerum in nature nominibus nullatenus recipit. uerum 523 et in hoc ostenditur personas non posse diuidi in sancta Trinitate, quia cuiuslibet persone nomen semper ad alteram respicit personam. Si Patrem dicis, Filium ostendis; si Filium nominas, Patrem predicas; si Spiritum sanctum appellas, alicuius esse spiritum necesse est intelligas.« Non igitur, ut blasphemat Gothescalcus, inde dicitur in  Deo persona, quod per se sit una, more suo, uidelicet hereticorum more, profanas uocum nouitates exquirens. Qui, ut beatus dicit Gregorius, dum laudari tanquam de excellenti ingenio cupiunt, quasi noua quedam proferunt, que in antiquorum Patrum libris ueteribus non tenentur. Sicque fit ut, dum uideri sapientes desiderant, miseris suis auditoribus stultitie semina spargant. Rectius autem Betius quam Gothescalcus, imo recte Betius, quia non recte Gothescalcus, persone definitionem ex sapientum sententiis nobis protulit dicens: »Persona dicta est a personando; circumflexa penultima. Quod si acuatur antepenultima, apertissime uidebitur a sono dicta:« Et item: »Hoc interim  constet, quod inter naturam personamque differre prediximus: quoniam natura est cuiuslibet substantie specificata proprietas, persona uero rationabilis nature indiuidua subsistentia. Non igitur, ut Gothescalcus mendaciter adinuenit, ideo dicitur in Deo persona, quod per se sit una. Exponat enim quid uelit addere, cum dicit quod per se sit una. Et si dixerit iterato, licet absurdum sit, per se una persona, ut per se sit Pater, per se Filius, per se Spiritus sanctus, non stabit, quia licet Pater solus sit in paternitatis persona, Filius solus sit de Patre, id est de substantia Patris natus, Spiritus sanctus solus de Patre procedat et Filio, tamen relatiue Pater ad Filium, Filius ad Patrem, Spiritus sanctus, quod Patris et Filii Spiritus sit, dicitur.« Unde S. Augustinus in libro  sexto  de Trinitate dicit: »Non inuenitur quomodo dici possit aut Pater solus, aut Filius solus, cum semper atque inseparabiliter et ille cum Filio sit, et ille cum Patre, non ut ambo sint Pater, aut ambo Filius, sed quia semper inuicem, neuter solus.« Quod et de Spiritu sancto sentiendum est. Si dixerit: Ideo dicitur in Deo persona, quod per se sit una deitas uel substantia, uel aliquid huiusmodi, hoc catholica fides non recipit, quoniam una eademque deitas, que Trinitatis est unitas, tota in singulis, tota est in tribus simul personis. Quapropter non debuerat dicere, exponens quare dicitur persona, per se, sed potius ad se, eo sensu sicut Augustinus in libro septimo de Trinitate dicit: uidelicet quia Pater et Filius et  Spiritus sanctus in Trinitate relatiue dicuntur: persona uero Patris, uel Filii, uel Spiritus sancti ad se dicitur. »Non, inquit Augustinus in prefato libro , aliud est Deo esse, aliud personam esse, sed omnino idem. Nam esse ad se dicitur, persona uero relatiue, uidelicet cum dicitur Pater uel Filius uel Spiritus sanctus; et sicut substantia Patris ipse Pater est, non quo Pater est, sed quo est: ita et persona Patris non aliud quam ipse Pater est. Ad se quippe 524 dicitur persona, non ad Filium, uel ad Spiritum sanctum, sicut ad se dicitur Deus, et magnus, et bonus, et iustus, et si quid aliud huiusmodi; et quemadmodum hoc illi est esse, quod Deum esse, magnum esse, quod bonum esse, ita hoc illi est esse, quod personam  esse. Cur ergo non hec tria simul unam personam dicimus, sicut unam essentiam et unum Deum, sed tres dicimus personas, cum tres deos aut tres essentias non dicamus, nisi quia uolumus uel unum aliquod uocabulum seruire huic significationi qua intelligitur Trinitas, ne omnino taceremus interrogati quid tres, cum tres esse fateremur? Neque cum quislibet audierit Patrem solum Deum, separet inde Filium, aut Spiritum sanctum. Cum eo quippe solus Deus est, cum quo et unus Deus est: quia et Filium cum audimus, solum Deum sine ulla separatione Patris aut Spiritus sancti oportet accipere; atque ita dicat unam essentiam, ut non existimet aliud alio uel maius, uel melius, uel aliqua  ex parte diuersum. Non tamen ut Pater ipse sit et Filius et Spiritus sanctus, et quidquid aliud ad alterutrum singula dicuntur, sicut uerbum quod non dicitur nisi Filius, aut donum quod non dicitur nisi Spiritus sanctus: propter quod etiam pluralem numerum admittunt, sicut in Euangelio scriptum est, Ego et Pater unum sumus . Et unum dixit, et sumus. Unum, secundum essentiam, quod idem Deus; sumus, secundum relatiuum, quod ille Pater, hic Filius. Et in libro decimo quinto : Spiritus quoque sanctus secundum Scripturas sanctas, nec Patris est solius, nec Filii solius, sed amborum, et ideo communem, qua se inuicem diligunt Pater et Filius, nobis insinuat caritatem. Et sicut sapientia et Pater et Filius et  Spiritus sanctus dicitur, et simul omnes non tres sed una sapientia: ita et caritas et Pater dicitur et Filius et Spiritus sanctus, et simul omnes una caritas: sic enim Pater Deus, et Filius Deus, et Spiritus sanctus Deus, et simul omnes unus Deus.« Unde et inseparabilis est, etiam in personis, sancta Trinitas sensu intelligenda. Et qui hanc etymologiam in persona mendaciter adinuenit, forte ut solet praue interpretabitur uerba Betii, dicentis in libro de Trinitate: »In rerum, inquit, numero non facit pluralitatem unitatum repetitio. uelut si de eodem dicam, gladius unus, mucro unus, ensis unus; uelut si dicam, Sol, sol, sol, non tres soles effecerim, sed de uno toties predicatur. Non igitur si de Patre ac Filio et Spiritu sancto tertio predicatur Deus,  idcirco trina predicatio numerum facit. Et ut de persona compilauit quia dicit, Sicut Deus dicitur trinus et unus, ita deitas debet et ualet dici catholice trina et una.« Forte dicet: Ideo dicitur Deus trinus, quasi ter unus, et dicitur deitas trina, id est ter una. Contra quem hinc et se et nos defendat Betius sine nulla interpositione subsequens cum dicit: »Non igitur si de Patre ac Filio et Spiritu sancto tertio predicatur Deus, idcirco trina predicatio numerum facit. Hoc enim illis, 525 ut dictum est, imminet, qui inter eos distantiam faciunt meritorum.« Et paulo superius: »Ubi uero nulla est differentia, nulla est omnino pluralitas, quare nec numerus, igitur unitas tantum. »Nam quod tertio repetitur Deus cum Pater et Filius et Spiritus  sanctus nuncupatur, tres unitates non faciunt pluralitatem numeri in eo quod ipse sunt, id est in deitate, sicut inferius paulo demonstrat dicens: Catholicis uero nichil in differentia constituentibus, ipsamque formam ut est esse ponentibus, neque aliud esse quam est ipsum quod est opinantibus, recte repetitio de eodem quam enumeratio diuersi uidetur esse cum dicitur, Deus Pater, Deus Filius, Deus Spiritus sanctus, atque hec Trinitas unus Deus, uelut ensis, atque mucro, et gladius, unus gladius, uelut sol, sol, sol, unus sol. Non uero ita dicitur Pater et Filius et Spiritus sanctus, quasi multiuocum quiddam. Nam mucro, et ensis, et gladius, et ipse est et idem, Pater uero ac Filius et  Spiritus sanctus, idem equidem est, non ipse. Non est igitur inter eos in re omni differentia quare subintret numerus, quem ex subiectorum diuersitate confici superius explanatum est. Et hoc idem Dominus demonstrat in Euangelio, quod sub hoc sensu tradunt omnes doctores catholici, cum dicitur: Ite, docete omnes gentes, baptizantes eos in nomine Patris, et Filii, et Spiritus sancti . Non dicit in nominibus, sed in nomine, quia unum nomen unius Dei est, Pater et Filius et Spiritus sanctus, de quo scriptum est: Audi, Isrel, Dominus Deus tuus, Deus unus est . Quapropter et si potest dici in personis Deus trinus, quasi quodammodo ter unus, quia Pater Deus, Filius Deus, Spiritus sanctus Deus, unius eiusdemque  essentie deitatis, que est unitas trinitatis, tota in singulis, tota in tribus simul personis: non tamen potest catholice dici deitas trina, quasi ter una, quia una et indiscreta natura Patris et Filii et Spiritus sancti non est terna, uel trina, siue ter una in singulis, non est terna, el trina, seu ter una in tribus, sed una et eadem, tota plena atque perfecta semper in singulis, tota plena atque perfecta in tribus simul personis, que in se non habet numerum, nec in personis, in quibus relatiue dicitur Trinitas, aliquam differentiam. Trina quippe et trinitas habent uel numerus sunt, ut superius catholicorum uerbis ostendimus. Unde cum ter sanctum hymnum offerimus, terque coadorandam deitatem cum supernis et celestibus uirtutibus conglorificamus,  dicentes Sanctus, Sanctus, Sanctus, subsequimur Dominus Deus sabaoth, non Domini Dei sabaoth, et; Pleni sunt celi et terra gloria tua, non gloria uestra, corde credentes ad iustitiam, ore confitentes ad salutem cantamus. Sic enim sentit et scripsit Dionysius Areopagites, et Cyprianus; sic Basilius Cappadocus, sic Gregorius Nazianzenus, sic Gregorius Nyssensis, sic Ioannes Constantinopolitanus, sic Timotheus et Cyrillus Alexandrini episcopi; sic Epiphanius Cyprius, sic Hilarius et Augustinus, sic Hieronymus et 526 Prosper; sic Leo et sanctus Gregorius Romani pontifices, et Beda magister egregius, quorum omnia cum quibusdam testimonia, que ex eorum libris poteramus colligere, hic propter multiplicitatem et magnitudinem uoluimus  annotare, omisimus, scientes quia quibus ista non suffecerint, nec plura proderunt. Et non est mirum, si talia ut premisimus dicit, qui ab ineunte etate semper uocum nouitates exquisiuit, et adhuc semper inquirit, quatenus talia dicens que nemo aliud dicit, innotesci et si non de bonis uel de pessimis possit. Nam et inter alia heretica sua dicta hec dicit:



XuII.

÷ »Quando, inquiens, singillatim loquimur ad unamquamque ex Trinitate personam, non tunc prorsus ad totam Trinitatem loquimur. uerbi gratia, Deo Patri utique lumini dicimus: In lumine tuo uidebimus lumen, hoc est in filio tuo Spiritum  sanctum. Item Filio: Unxit te Deus, Deus tuus oleo letitie. Item Spiritui sancto: Nunc sancte nobis Spiritus, unus Patris cum Filio: Quapropter quando singillatim solitarie sic supplicamus, et impetrasse nos, uel impetrare, uel impetraturos esse cognoscimus, aut sentimus, aut credimus, suppliciter eidem persone, cui tunc supplicauimus atque supplicamus, dicere debemus: Tibi Deo gratias, et cum ipsa persona ceteris duabus pariter: uobis Deo gratias. Est enim de tribus his personis in pronominibus et uerbis rite pluralitas receptibilis; quod probatur illa sententia Patris: Faciamus hominem ad imaginem et similitudinem nostram. Non ait faciam, quia non est ipse solus modo Pater, modo Filius, modo Spiritus sanctus, sicuti somniant  Sabelliani. Nec ait ad imagines et similitudines nostras, quia non tres dii, ceu latrant Ariani; sed, Faciamus ad imaginem et similitudinem nostram: quia reuera Dominus Deus noster trinus et unus est, quemadmodum credunt et confitentur catholici, ueri uidelicet Christiani. Quin etiam de duabus ex Trinitate personis a Deo Dei Filio numerus dicitur pluralis, Ego et Pater unum sumus. Et, Ut sint unum, sicut et nos unum sumus, et ut ipsi in nobis sint. Hinc et ego dixi crebro Spiritui sancto: ueni, benedicte Deus, Domine Paraclite, ueni missus a benedicto Deo Domino Paraclito, in nomine benedicti Dei Domini paracliti, et ut sit semper omnis honor, laus, et gloria merito uobis benedicto Deo Domino paraclito, trino et  uni, uestroque simul benedicto nomini, necnon et numini, Amen.«

. Hec autem nunquam per ullius heretici linguam serpentem antiquum sibilasse, nisi per os Gothescalci, audiuimus; nusquam nisi in suis scriptis legimus, in quibus cecitatem illius uehementissime obstupescentes horremus, quia de scripturis et catholicorum dictis approbat Patris et Filii et sancti Spiritus unitatem ponens: In lumine tuo uidebimus lumen. Et, Unxit te Deus, Deus tuus oleo letitie, quo sanctus Spiritus designatur, et de uerbis sancti Ambrosii dicens:

Nunc, sancte nobis Spiritus, unus Patris cum Filio,
Et mox subiungit: Quapropter quando singillatim solitarie supplicamus uni de Trinitate persone,  suppliciter eidem persone, cui tunc 527 supplicacauimus atque supplicamus, dicere debemus: Tibi Deo gratias, et cum ipsa persona ceteris duabus pariter: uobis Deo gratias. Unde illi referendum est quod de huiusmodi dicit Apostolus, dicentes se sapientes, stulti facti sunt . Quid enim stultius quam talia proferre, que nusquam prolata inuenit, nunquam a quocunque dicta audiuit? Et quod perstultum est, ad suam confirmandam sententiam talia Scripturarum testimonia protulit, quibus ipsa eius sententia manifeste destruitur, et uelut phreneticus funem portat quo uinciatur, et gladium porrigit quo interficiatur. Gladium, Apostolus inquit, Spiritus, quod est uerbum Dei . Scripture quippe  sancte modo de Patre tantum loquuntur, ut: Quam magnificata sunt opera tua, Domine ; modo tantum de Filio, qui est Dei uirtus et Dei sapientia, que dicit: Gyrum celi circuiui sola ; modo de Spiritu sancto, ut: Spiritus Domini repleuit orbem terrarum ; modo de Patre tantum et Filio, ut Omnia in sapientia fecisti ; et, apud te est, Domine, fons uite ; et Nonne Deo subiecta erit anima mea? ab ipso enim salutare meum. Nam et ipse Deus meus, et salutaris meus ; qui dicit: Ego a Patre exiui ; et: A Deo processi ; et item psalmus: In Deo salutare meum, et gloria mea ; sicut et ipse Filius dicit: Ego in Patre, et Pater in me est ; et: Ego et Pater  unum sumus . Modo etiam Spiritus sancti faciunt mentionem, ut: In lumine tuo uidebimus lumen , id est in Filio tuo Spiritum sanctum, qui equaliter totus procedit a Patre, totus procedit a Filio, totus in Patre manet, totusque manet in Filio, et est amborum Spiritus, ac quedam Patris Filiique communio. Et item in Psalmis, totam sanctam et inseparabilem Trinitatem singillatim et apertissime nominans: uerbo, inquit, Domini celi firmati sunt, et spiritu oris eius omnis uirtus eorum . Hic Trinitas manifestissime declaratur, Dominus, uerbum, Spiritus Domini Patris et uerbi; que tota Trinitas unus est Deus, quod et Dominus in Euangelio demonstrat dicens: Ite, baptizantes in nomine Patris, et Filii et Spiritus sancti  . In nomine, inquit, non in nominibus, ut et unum Deum per indistinctum diuine essentie nomen ostenderet, et personarum discretionem suis demonstratam proprietatibus edoceret. Sic et beatus Dauid plenus Spiritu sancto distinxit, sed deitate inseparabiles personas non separauit, cum postquam locutus ad Patrem: Quam magnificata sunt opera tua, Domine , Filium quoque commemorans dixit: Omnia in sapientia fecisti, et subiungens, impleta est terra possessione tua , nullam pluralitatem in singularitate deitatis sancte et inseparabilis Trinitatis more Gothescalci adiecit, nec persone quam non nominauerat ingratus esse pertimuit. Similiter quando dixit: In lumine tuo uidebimus lumen; pretende misericordiam  tuam scientibus te , singulari numero, et non pretendite plurali subiecit. Quando etiam dixit: uerbo Domini celi firmati sunt, et spiritu oris eius omnis uirtus eorum , singularem numerum, et non pluralem, de eadem Trinitate loquens, subiecit dicens: Congregans sicut in utre aquas maris . Aquas maris quasi in utre Dominus, sancta 528 uidelicet et inseparabilis Trinitas, Pater et Filius et Spiritus sanctus, quorum sicut una est diuinitas ita et una operatio, congregat, cum miro moderamine cuncta disponens, in suis clausas cordibus carnalium minas frenat. Uter quippe carnalis est cogitatio. Aque ergo maris in utre congregate sunt, cum amaritudo peruerse menti  non erumpit exterius in uocem praue libertatis. Sic et beatus Ambrosius multoties in hymnis suis aliquando Patris personam, aliquando Filii, aliquando Spiritus sancti, aliquando tres sancte Trinitatis personas alloquens, semper unum Deum unius deitatis sanctam Trinitatem, et non Patrem sine Filio et Spiritu sancto, non Filium sine Patre et Spiritu sancto, non Spiritum sanctum sine Patre et Filio intelligi, credi, et predicari debere demonstrat. Ut de pluribus pauca dicamus, obsecrantes lectorem, ut si eius uel aliorum catholicorum uerba in hoc nostre seruitutis opusculo sepius repetita inuenerit, non inde mihi succenseat, quod in nominatissimorum uirorum scriptis inueniet. Ait enim beatus Ambrosius:

Somno refectis artubus, spreto cubili surgimus.
 Nobis pater canentibus, adesse te deposcimus
et sic per totum illum hymnum Patris personam exorat, sed non sine Filio et Spiritu sancto; et item per totum alium hymnum ad Filii personam loquitur dicens:

Christe, qui lux es et dies, noctis tenebras detegis.
et item, personam sancti Spiritus alloquitur, quem non sine Patre et Filio esse demonstrans dicit:

Nunc, sancte nobis Spiritus, unus Patris cum Filio.
Aliquando Patris et Filii personarum tantum mentionem faciens dicit:

Aurora cursus prouehat, aurora totus prodeat.
In Patre totus Filius, et totus in uerbo Pater.
et item:

 Consors paterni luminis, lux ipse lucis et dies.
Noctem canendo rupimus, adesto postulantibus,
Aliquando Filii et Spiritus sancti personas demonstrat dicens:

Christusque nobis sit cibus, potusque nostra sit fides,
Leti bibamus sobrie ebrietate Spiritus.
et item:

Christe, uirtutum Domine, non ex uirili semine,
Diuinitatis unius, consorsque sancti Spiritus.
Aliquando totas tres sancte Trinitatis personas singillatim efferens, unius deitatis sanctam esse Trinitatem demonstrat, dicens:

Splendor paterne glorie, de luce lucem proferens,
Lux lucis et fons luminis, diem dies illuminans.
uerusque sol illabere, micans nitore perpeti,
 Iubarque sancti Spiritus infunde nostris sensibus.
uotis uocemus te Patrem, Patrem perennis glorie,
529 Patrem potentis gratie, culpam releget lubricam.
Et siue ad Patris personam, siue ad Filii, siue ad Spiritus sancti loquatur, singularem semper numerum subiicit, et non timet, ut Gothescalcus, ceteris personis esse ingratus, nec dicit ad alias personas, uobis Deo gratias, sed dicit:

Perennes laudes dicimus, Patri Deo cum Filio,
Qui est uocatus ex Aegypto per suos famulos Deus.
Renati sancto Spiritu, lumen uidemus muneris.
Sic te sequentes Dominum salui erimus iugiter.
Et item,

Christum rogemus, et Patrem Christi, Patrisque Spiritum.
Unum potens per omnia foue precantes, Trinitas.
 Et in primo libro  de Fide dicit: »Iungat honorificentia Patri Filium, quem diuinitas iunxit; non separet impietas, quem generationis proprietas copulauit.« Et in libro I  de Spiritu sancto: »Si Christum dicas, et Deum Patrem, a quo unctus est Filius, et ipsum qui unctus est Filium, et Spiritum quo unctus est designasti. Scriptum est enim, Hunc Iesum a Nazareth, quem unxit Deus Spiritu sancto . Et si Patrem dicas, et Filium eius, et spiritum oris eius pariter indicasti, si tamen id etiam corde comprehendas. Et si Spiritum dicas, et Deum Patrem a quo procedit Spiritus, et Filium quia Filii quoque est Spiritus, nuncupasti. Et non dehonoratur Pater sine Filio, nec Filius sine Patre, nec Spiritus sanctus sine Patre et Filio.« Hinc item  beatus Ambrosius in eodem libro : »Cur, inquiens, dixerit Dominus, Qui blasphemauerit in filium hominis, remittetur ei: qui autem blasphemauerit in Spiritum sanctum, nec hic, nec in futurum remittetur ei , diligenter aduerte. Nunquid alia offensa Filii, alia Spiritus sancti? Sicut enim una diuinitas, sic una iniuria.« Et paulo post: »Non potest ibi exoratio esse uenie, ubi sacrilegii plenitudo est: quia qui Spiritum sanctum negauit, et Deum Patrem negauit et Filium.« Et orans idem beatus Ambrosius:

Nunc, sancte nobis Spiritus, unus Patris cum Filio,
Dignare promptus ingeri nostro refusus pectori.
bene intellexit, unum esse Deum Spiritum sanctum cum Patre et Filio, qui non refunditur humano pectori  siue Patre et Filio, quia sicut una est diuinitas, ita et una est uoluntas, atque potestas, et operatio Patris et Filii et Spiritus sancti. Quod male intellexit Gosthescalcus spiritu maligno repletus, proferens testimonium de hoc hymno: »Quando, inquit, singillatim solitarie sic supplicamus, suppliciter eidem persone, cui tunc supplicauimus, dicere debemus: Tibi Deo gratias, et cum ipsa persona ceteris duabus pariter: uobis Deo gratias, ne simus ceteris duabus personis ingrati.« Contra que blasphema beatus Ambrosius in libro secundo de Fide  dicit: »Didicimus unam Patris et Filii esse imaginem, unam similitudinem, unam 530 sanctificationem. Didicimus unam operationem, unam gloriam, unam quoque diuinitatem. Unus  ergo et solus Deus, quia Scriptum est, Dominum Deum tuum adorabis, et illi soli seruies .« Testimonium quippe, quod in hac blasphemia sua Gothescalcus, ad suam confirmandam sententiam, ex Genesi praue exponens protulit: Faciamus hominem ad imaginem et similitudinem nostram, ita beatus Ambrosius in libro primo  de Fide exposuit: »Cui, inquiens, dicit Pater, Faciamus hominem, nisi ad eum quem uerum Filium sciret? in quo nisi in uero suam imaginem recognosceret? Non est unum adoptiuus et uerus, nec Filius diceret unum sumus, si se cum uno qui uerus non erat ipse conferret. Faciamus ergo dicit Pater, qui dixit uerus est. Potestne ergo uerus non esse ille qui fecit, et  quod dicenti defertur facienti negatur? Quomodo autem, nisi Filium uerum sciret, committeret ei uoluntatis sue unitatem, et operis ueritatem? Cum enim eadem faciat Filius opera que Pater facit, et quos uult uiuificet Filius sicut scriptum est, nec indifferens potestate, et liber est uoluntate. Ita unitas seruatur, quia et uirtus Dei in diuinitatis proprietate est, et libertas non in aliqua differentia, sed in unitate est uoluntatis.« Et beatus Augustinus, licet Gothescalcus de eo loquens multoties inculcare soleat dicens, Augustinus noster, peregrinus ab eo corde, ore, et opere, sensus humilitate, et fide, longe aliter hec testimonia, unum de Euangelio, alterum de Genesi, in septimo libro  de Trinitate exposuit dicens: »Non, inquit, maior essentia est  Pater et Filius et Spiritus sanctus simul, quam solus Pater aut solus Filius, sed tres simul ille subsistentie, siue persone, si ita dicende sunt, equales sunt singulis, quod animalis homo non percipit. Non enim potest cogitare nisi moles, et spatia, uel minuta, uel grandia, uolitantibus in animo eius phantasmatis, tanquam imaginibus corporum. Ex qua immunditia donec purgetur, credat in Patrem et Filium et Spiritum sanctum, unum Deum, solum, magnum, omnipotentem, bonum, iustum, misericordem, omnium uisibilium et inuisibilium conditorem, et quidquid pro humana facultate digne uereque dici potest. Neque cum audierit Patrem solum Deum, separet inde Filium aut Spiritum sanctum. Cum eo quippe solus Deus, cum quo et unus Deus est; quia et Filium  cum audimus solum Deum, sine ulla separatione Patris aut Spiritus sancti oportet accipere. Atque ita dicat unam essentiam, ut non existimet aliud alio uel maius, uel minus, uel aliqua ex parte diuersum. Non tamen ut Pater ipse sit et Filius et Spiritus sanctus, et quidquid aliud ad alterutrum singula dicuntur, sicut uerbum, quod non dicitur nisi Filius, aut donum, quod non dicitur nisi Spiritus sanctus. Propter quod etiam pluralem numerum admittunt, sicut in Euangelio scriptum est: Ego et Pater unum sumus , et unum dixit, et sumus: unum secundum essentiam, quod idem Deus; sumus secundum relatiuum, quod ille Pater, hic Filius. Aliquando et tacetur 531 unius essentie, et sola pluraliter relatiua  commemorantur. ueniemus ad eum, ego et Pater, et habitabimus apud eum  ueniemus et habitabimus, pluralis est numerus, quia predictum est Ego et Pater, id est Filius et Pater, que relatiue ad inuicem dicuntur. Aliquando latenter omnino, sicut in Genesi, Faciamus hominem ad similitudinem nostram , et Faciamus et nostram pluraliter dictum est, et nisi ex relatiuis accipi non potest. Non enim ut facerent dii, aut ad imaginem et similitudinem deorum, sed ut facerent Pater et Filius et Spiritus sanctus ad imaginem Patris et Filii et Spiritus sancti, ut subsisteret homo imago Dei, Deus autem Trinitas. Sed quia non omni modo equalis fiebat illa imago Dei, tanquam non ab illo  nata, sed ab eo creata, huius rei significande causa ita imago est, ut ad imaginem sit, id est non equatur parilitate, sed quadam similitudine accedit. Non enim locorum interuallis, sed similitudine acceditur ad Deum, et dissimilitudine receditur ab eo.« Et in libro duodecimo : »Dixit enim Deus, Faciamus hominem ad imaginem et similitudinem nostram . Paulo post autem dictum est, et fecit Deus hominem ad imaginem Dei. Nostram certe, quia pluralis est numerus, non recte diceretur, si homo ad unius persone imaginem fieret, siue Patris, siue Filii, siue Spiritus sancti. Sed quia fiebat ad imaginem Trinitatis, propterea dictum est ad imaginem nostram. Rursum autem, ne in Trinitate credendos arbitraremur tres deos, cum sit eadem Trinitas  unus Deus, Et fecit, inquit, Deus hominem ad imaginem Dei: pro eo ac si diceret, ad imaginem suam.« Hic manifeste ostendit sanctus Augustinus mentiri et heretice loqui Gothescalcum, qui dicit: »Quando singillatim solitarie supplicamus uni ex Trinitate persone, suppliciter eidem persone, cui tunc supplicauimus atque supplicamus, dicere debemus: Tibi Deo gratias, et cum ipsa persona ceteris duabus pariter, uobis Deo gratias.« Scriptum est enim et in Lege et in Euangelio: Dominum Deum tuum adorabis, et illi soli seruies. Unde Ambrosius in libro secundo de Fide : »Didicimus unam Patris et Filii esse imaginem, unam similitudinem, unam sanctificationem; didicimus unam operationem, unam gloriam, unam  quoque diuinitatem. Unus ergo et solus Deus, quia scriptum est, Dominum Deum tuum adorabis, et illi soli seruies . Unus Deus, non ut ipse sit Pater et Filius, sicut impius Sabellius asserit: sed quia Patris et Filii Spiritusque sancti una diuinitas sit. Ubi autem una diuinitas, una uoluntas, et una preceptio.« Et Augustinus in epistola ad Maximum : »Si et Patri et Filio et Spiritui sancto latria debetur et exhibetur a nobis, de qua dictum est, Dominum Deum tuum adorabis, et illi soli seruies , procul dubio Dominus Deus noster, cui soli per latriam seruior debemus, non est Pater solus, nec solus Filius, nec solus Spiritus sanctus, sed ipsa Trinitas unus Deus solus, Pater et Filius et Spiritus sanctus. Non quo  ipse sit Pater qui Filius, uel Spiritus sanctus ipse sit aut Pater 532 aut Filius: cum sit in illa Trinitate Pater Filii solius, et Filius Patris solius, Spiritus autem sanctus et Patris et Filii sit Spiritus. Sed propter unam eamdemque naturam, atque inseparabilem uitam, ipsa Trinitas, quantum ab homine potest, fide precedente intelligatur unus Dominus Deus noster, de quo dictum est, Dominum Deum tuum adorabis, et illi soli seruies.« Et in libro de Doctrina Christiana : »Trinitas hec unus Deus, ex quo omnia, per quem omnia, in quo omnia. Ita Pater et Filius ac Spiritus sanctus, et singulus quisque horum, plena substantia, et simul omnes una substantia. Pater nec Filius est, nec Spiritus  sanctus; Filius nec Pater est, nec Spiritus sanctus; Spiritus sanctus nec Pater est, nec Filius. Sed Pater tantum Pater, et Filius tantum Filius, et Spiritus sanctus tantum Spiritus sanctus. Eadem tribus eternitas, eadem incommutabilitas, eadem maiestas, eadem potestas. In Patre unitas, in Filio equalitas, in Spiritu sancto unitatis equalitatisque concordia. Et tria hec unum propter Patrem, equalia omnia propter Filium, connexa omnia propter Spiritum sanctum.« Et in tractatu psalmi quinti: »Et hec Trinitas nonnisi unus Deus: quia cum dixisset Apostolus, Ex quo omnia, per quem omnia, in quo omnia, Trinitatem ipsam insinuasse creditur, nec tamen subiecit, ipsis gloria, sed ipsi gloria. Soli ergo Deo Patri et Filio et Spiritui sancto una debetur  adoratio, gloria, et seruitus, et gratiarum actio, et non separatim, ut Gothescalcus blasphemat: quia ut item Augustinus in libro quinto, et in libro octauo de Trinitate dicit: Quidquid substantialiter in Patre et Filio et Spiritu sancto dicitur, non pluraliter, sed singulariter dici debet et accipi, ut Deus magnus, bonus, omnipotens, sicut scriptum est, Tu es Deus solus ; et, Nemo bonus nisi unus Deus .« Uni igitur et soli Deo et una gloria, et una gratiarum actio debetur, ut idem Augustinus alibi monstrat dicens: Una est igitur Patris et Filii et Spiritus sancti essentia, in qua non est aliud Pater, aliud Filius, aliud Spiritus sanctus, quamuis personaliter sit alius Pater, alius Filius, alius Spiritus sanctus. Quod nobis maxime in ipso  sanctarum Scripturarum demonstratur initio, ubi Deus dicit: Faciamus hominem ad imaginem et similitudinem nostram . Cum enim singulari numero dixit imaginem, ostendit unam naturam esse, ad cuius imaginem homo fieret. Cum uero dicit pluraliter nostram, ostendit Deum, ad cuius imaginem homo fiebat, non unam esse personam. Si enim illa una essentia Patris et Filii et Spiritus sancti una esset persona, non diceretur ad imaginem nostram, sed ad imaginem meam; nec dixisset, Faciamus, sed, Faciam. Si uero in illis tribus personis tres essent intelligende uel credende substantie, non diceretur ad imaginem nostram, sed ad imagines nostras. Ad unam quippe imaginem unius Dei homo factus dicitur, ut una sancte Trinitatis essentialiter  diuinitas intimetur. De exemplo autem euangelico, Ego et Pater unum sumus , 533 Ambrosius scribit : »Unum, inquiens, dixit, ne fiat discretio potestatis et nature: sumus addidit, ut Patrem Filiumque cognoscas, quod perfectus Pater perfectum Filium genuisse credatur, et Pater ac Filius unum sint, non personarum confusione, sed unitate nature.« Et Augustinus in libro contra quinque hereses: »Pereant, inquit, uaniloqui et mentis seductores, Arianus et Sabellianus. Nam Ego et Pater unum sumus. Non dixit, Ego et Pater unum sum, sed ego et Pater unum sumus. Quod dico unum, audiat Arianus; quod dico sumus, audiat Sabellianus. Non diuidat Arianus  unum, non deleat Sabellianus sumus, sed ambo ueniant, et sint etiam ipsi in nobis unum, sicuti ego et Pater unum sumus. Ergo si Pater et Filius sunt, imo quia indubitanter unum sunt, non duo sed unus Deus, et reliqua que ibi prosequitur.« Et item de alio Euangelii quod posuit testimonio, Ut sint unum, sicut et nos unum sumus , Augustinus dicit: »Illi in sua natum unum in caritate, nos in nostra unum sumus in unitate substantie et glorie. Ego in eis, et tu in me. Ego in eis sicut caput in membris, et tu in me sicut Pater in Filio; ut sint consummati in unum, id est perfecti, quod perficiet qui nos uoluit unum esse in se et per se; ut cognoscat mundus quia tu me misisti, et dilexisti eos sicut et me dilexisti .  Dilexisti eos, ut essent quod non erant; dilexisti me, ut essem quod semper fui; dilexisti me sicut unicum, illos utique sicut adoptiuos. Dilexisti eos, ut per me in te essent; dilexisti me, ut per te in te essem.« Contra hoc quod solus inter omnes hereticos dixisse legitur: »Qui dicit unicuilibet persone, Tibi Deo gratias, atque eque ceteris duabus personis: uobis Deo gratias, reuera catholicus est, ac uerus utique Christianus, et hinc se crebro dixisse fatetur Spiritui sancto: ueni, benedicte Deus Domine paraclite, ueni missus a benedicto Deo Domino paraclito, in nomine benedicti Dei et Domini paracliti; et: Sit semper omnis honor, laus, et gloria merito uobis benedicto Deo Domino paraclito trino et uni, uestroque simul benedicto nomini,  necnon et numini. Amen.« Sanctus Gregorius loquens in homilia decima sexta Ezechielis prophete, aliter quam ueteris ac Noui Testamenti electi Dei homines senserunt eum sentire conuincit, dicens: »Spiritales, inquit, illi Patres omnipotentem Deum Trinitatem ita esse crediderunt, sicut eamdem Trinitatem noui Patres aperte locuti sunt. Isaias namque audiuit angelica agmina in celo clamantia, Sanctus, Sanctus, Sanctus, Dominus Deus sabaoth . Ut enim personarum Trinitas monstraretur, tertio sanctus dicitur; sed ut una esse substantia Trinitatis appareat, non Domini sabaoth, sed Dominus esse perhibetur. Quod Dauid quoque similiter sentiens ait: Benedicat nos Deus Deus noster, benedicat nos Deus , qui  cum tertio dixisset Deum, ut unum hunc esse ostenderet, subdidit: Et metuant eum omnes fines terre. Paulus quoque loquitur dicens: Quoniam ex ipso, et per ipsum, et in ipso sunt omnia. Ex ipso, uidelicet 534 ex Patre; per ipsum, per Filium; in ipso autem, in Spiritu sancto. Quem ergo ipsum cum tertio dixisset, adiunxit: Ipsi gloria in secula seculorum. Qui enim non dicit ipsis, sed ipsi, dicendo ter ipsum, distinxit personas, et subiungendo ipsi gloria, non diuisit substantiam.« Quo contra Gothescalcus, quasi altius se intelligere efferens sancte Trinitatis personarum diuinitatem, quam angelice Seraphim in celo uirtutes, inter quas et Deum nulli alii spiritus intersunt, et illa etiam agmina celestia,  que plenitudo scientie nominantur, dignitate precellunt. Et quasi rectius interpretans quod ille uelut non intelligentes quid dicerent cantauerunt, quam Isaias, qui easdem uirtutes celestes hymnum Deo dignum cantantes audiuit; et profundius sensu capiens canticum psalmi Dauidici, quam ipse Dauid, qui super seniores suos, et super omnes docentes se intellexit; et altius mente percipiens que dans sine mente sonum Paulus dixit, qui usque ad tertium celum raptus fuit, et in paradiso arcana uerba audiuit, et per quem, ut isdem confitetur, locutus est Christus, non sic insipienter, sicut uidetur sibi uisum fuisse, ut agmina dixerunt celestia: Plena est omnis terra gloria eius, uel sicut inde catholica docta cantat Ecclesia: Pleni sunt celi et terra gloria  tua; non intelligens dicere: pleni sunt celi et terra gloria uestra; et: Metuant eum, et non metuant uos omnes fines terre; et ipsi gloria, et non uobis gloria, dixit in conclusione sue laudationis atque orationis, quin potius blasphemationis:



XuIII.

÷ »Sit semper uobis honor, laus, et gloria, merito uobis benedicto Deo Domino paraclito trino et uni, uestroque simul benedicto nomini et numini, Amen.« Itemque post prefata subsequitur: »Cum sit ex Trinitate, ceu liquet, unaqueque persona per se Dominus Deus.« Et paulo post: »Sicut et in Psalmo: Nonne Deo subiecta erit anima mea? de Patre dicitur, ut declarat illud quod de Filio  sequitur: Ab ipso enim salutare meum. Nam et ipse Deus meus et salutaris meus, hoc est iehsu meus. Ubi dum non dicitur: Nam ipse Deus meus, sed potius, et ipse Deus meus, procul dubio patefecit et patefacit Deus Spiritus sanctus, quod sicut Deus Pater est per se Deus, sic est et Filius. Igitur ubicunque tacito Dei uel Domini nomine nominatur Pater et Filius et Spiritus sanctus, ut est illud: Baptizantes eos in nomine Patris, et Filii, et Spiritus sancti, unaqueque persona semper Dominus Deus debet intelligi. Tale est illud: Paraclitus autem, quem mittet Pater in nomine meo. Misit namque, mittit, et mittet Deum Deus in nomine Dei. Ideo dixi non longe superius: Uni ex Trinitate persone, cui singillatim solitarie supplicamus, debere  dici: Tibi Deo gratias, et ne simus ceteris duabus personis ingrati, oportere subiici, uobis Deo gratias. Quia quisquis loquens ad unam personam dicit, Tibi Trinitati Deo gratias, pene sic errat ut Iudeus et Sabellianus. Porro qui dicit, uobis diis gratias, aut paganus est aut Arianus. At qui dicit unicuilibet persone, Tibi Deo gratias, atque eque ceterisque duabus personis, uobis Deo gratias, reuera catholicus 535 est, ac uerus utique Christianus.«

. Contra has antea inauditas blasphemias, sanctus Ambrosius in libro primo de Fide capite primo dicit: »Assertio, inquiens, nostre fidei hec est, ut unum Deum esse credamus; neque, ut gentes, Filium  separemus; neque, ut Iudei, natum ex Patre, ante tempora et ex uirgine postea editum denegemus; neque, ut Sabellius, Patrem confundamus et uerbum, ut eumdem Patrem asseramus et Filium; neque, ut Photinus, initium Filii ex uirgine deputemus; neque, ut Arius, plures credendo et dissimiles potestates, plures deos gentili errore faciamus, quia scriptum est: Audi, Isrel, Dominus Deus tuus Deus unus est . Deus enim et Dominus nomen magnificentie, nomen est potestatis, sicut ipse dicit: Dominus Deus nomen est mihi , et sicut alibi propheta asserit, Dominus Deus omnipotens nomen est ei . Dominus ergo et Deus, uel quod dominetur omnibus, uel quod spectet omnia, et timeatur a cunctis. Si  ergo unus Deus, unum nomen, una potestas, una est Trinitas. Denique ipse dicit: Ite, baptizate gentes in nomine Patris et Filii et Spiritus sancti . In nomine utique, non in nominibus.« Non igitur sanctus Ambrosius uni ex Trinitate persone singillatim solitarie, sicut Gothescalcus, supplicando debere dici docuit: Tibi Deo gratias, et ne simus ceteris duabus personis ingrati, oportere subiici, uobis Deo gratias: quia unius Dei nomen est Pater et Filius et Spiritus. Sicut Athanasius in libro primo de Fide ostendit dicens: »Hec est, inquiens, materie formula in conclusione hereticorum, et hec tituli uictoria in absolutione catholicorum, quam significat principale mandatum Dei: Euntes baptizate omnes gentes in nomine Patris et Filii et Spiritus  sancti  Audi in hoc admirabile ac regale decretum, in quo omne sacramentum in deitate Trinitatis uniter continetur. Qui dixit in nomine, euidenter unam deitatem in Trinitate consistere declarauit, et quod prosecutus est, Patris et Filii et Spiritus sancti, per singula nomina singulas personas inesse distinxit.« Et item in eodem libro - »uerbo Domini celi firmati sunt, et spiritu oris eius omnis uirtus eorum . Utique uerbum Filium indicauit, Dominum autem Patrem esse designauit, et spiritum oris eius Spiritum sanctum dixit. uides in his personis unitum esse nomen Trinitatis in natura, Psalmographo quoque approbante: Propterea unxit te Deus Deus tuus . Ecce Deum et Deum, non tamen pluraliter inuenies dictum  in his personis deos.« Sed nec Athanasius uni singulariter persone posse supplicari, aut debere dici: Tibi Deo gratias, et ceteris personis: uobis Deo gratias, docuit. Et item idem in libro alio de Trinitate: »Nunquid preuaricatores mandati Saluatoris apostoli effecti sunt, et contra traditionem eius baptizauerunt tantam multitudinem? Non enim scriptum est quia baptizauerunt in nomine Patris et Filii et Spiritus sancti, sed tantum in nomine Domini Iesu. Sed non sunt preuaricati, absit. Nam licet Filii nomen 536 tantummodo dicatur, habet tamen Patrem et Spiritum sanctum pronuntiatum, sicut in Scripturis sanctis probauimus. Itaque et Spiritus sanctus Sabaoth dicitur, et est cum Deo et cum  Filio a Seraphim adoratus; propter quod hec ter dicunt Sanctus, Sanctus, Sanctus, ut Trinitatem pronuntiarent.« Hinc et sub hoc sensu hanc questionem beatus soluit Ambrosius. Et sanctus Augustinus, de quo Gothescalcus multoties dicit Augustinus noster, ut alienus a Gothescalco et illi contrarius, et non suus proprius uel domesticus, contra eum in libro contra quinque hereses dicit: »Qui Spiritum sanctum a Patre et Filio eternitate et substantia uel communione separat, et qui negat Spiritum esse et Patris et Filii, plenus est spiritu immundo, uacuus Spiritu sancto.« uidetur enim separare in sancta Trinitate personas Gothescalcus, qui dicit: »Cum sit ex Trinitate, ceu liquet, una queque persona per se Dominus Deus, et uni ex Trinitate persone,  cui singillatim solitarie supplicamus dicit debere dici: Tibi Deo gratias, et ne simus ceteris personis ingrati, oportere subiici, uobis Deo gratias.« Quopropter sicut Augustinus, de quo non iactanter et mendaciter, ut Gothescalcus, sed letanter et ueraciter catholica Ecclesia Augustinus noster dicit, in prefato libro fatetur, plenus est Gothescalcus hec dicens spiritu immundo, uacuus Spiritu sancto. Contra hoc quod dicit Gothescalcus uacuus Spiritu sancto: »Cum sit ex Trinitate ceu liquet unaqueque persona, cui singillatim solitarie supplicamus,« per se Dominus Deus, dicit plenus Spiritu sancto iehsu Dominus Deus: Ego et Pater unum sumus . Et item: Philippe, qui uidet me uidet et Patrem. Quomodo tu dicis: Ostende nobis Patrem? Non credis  quia ego in Patre, et Pater in me est ? Quod beatus Augustinus eodem Spiritu sancto afflatus exponens dicit : »Cur inseparabiles separatim desideras nosse?« Deinde non ad solum Philippum, sed ad eos pluraliter loquitur: »uerba que ego loquor uobis, a me ipso non loquor: Pater autem in me manens ipse facit opera . Quid est a me ipso non loquor, nisi a me ipso non sum qui loquor? Ei quippe tribuit quod facit, de quo est ipse qui facit. Pater enim Deus non est de aliquo, Filius autem Deus est quidem Patri equalis, sed de Patre Deo. Ideo ille Deus, sed non de Deo, et lumen, sed non de lumine; iste uero Deus de Deo, lumen de lumine.« Denique adiungit, et ait: »Non creditis quia ego in Patre, et Pater in  me est? alioquin propter opera ipsa credite . Antea solus Philippus arguebatur, nunc autem non ubi eum solum fuisse qui esset arguendus ostenditur: Propter opera ipsa, inquit, credite quia ego in Patre et Pater in me est. Neque enim, si separati essemus, inseparabiliter operari ulla ratione possemus.« Et in sermone ad populum, ubi exposuit que sit irremissibilis blasphemia in Spiritum sanctum, ait ita inter cetera : »Hec ita dicuntur, ut tamen inseparabilis intelligatur operatio Trinitatis; ita ut cum operatio Patris dicitur, non eam sine Filio et Spiritu sancto intelligatur 537 operari; et cum operatio Filii, non sine Patre et Spiritu sancto; et cum operatio Spiritus  sancti, non sine Patre et Filio. Satis notum est recte credentibus, uel etiam ut possunt intelligentibus, et ideo illud dictum esse de Patre, Ipse facit opera, quod ab illo sit origo etiam operum, a quo est existentia cooperantium personarum: quia et Filius de eo natus est, et Spiritus sanctus principaliter de illo procedit, de quo natus est Filius, et cum quo illi communis est idem Spiritus.« Ecce quomodo mentitur Gothescalcus, dicens Augustinum esse suum, Augustinus inquiens multoties noster. Nam claret quia Gothescalcus non est Augustini, quoniam non credit, nec dogmatizat sicut Augustinus, nec Augustinus est Gothescalci, quia dissentit a Gothescalco, et catholice sentit, quod non facit Gothescalcus, dicens quia Pater est Deus, sed  non de Deo, Filius est Deus, sed Deus de Deo, et non sic dicit, sicut Gothescalcus falso dicit, quia unaqueque ex Trinitate persona per se sit Dominus Deus. Sed et testimonium, abusum a Gothescalco ad suam confirmandam sententiam, quo dicit Dominus, Paracletus autem Spiritus sanctus, quem mittet Pater in nomine meo, longe aliter exponit sanctus Gregorius Spiritu sancto repletus, quam Gothescalcus spiritu immundo impletus. Ait enim beatus Gregorius in homilia Euangelii trigesima: Paracletus autem Spiritus sanctus, quem mittet Pater in nomine meo, ille uos docebit omnia, et suggeret uobis omnia quecunque dixero uobis . Nostis, plurimi fratres mei, quod Greca locutione paracletus, Latina aduocatus dicitur, uel consolator:  quia idcirco aduocatus dicitur, quia pro errore delinquentium apud iustitiam Patris interuenit. Qui unius substantie cum Patre et Filio, exorare pro delinquentibus perhibetur, quia eos quos repleuerit exorantes facit. De quo paracleto Spiritu item Dominus dicit: Cum uenerit Paracletus, quem ego mittam uobis a Patre, spiritum ueritatis qui a Patre procedit, ille testimonium perhibebit de me, et uos testimonium perhibebitis. . In qua sententia notandum in primis sanctus Beda doctor mirabilis ex catholicorum uerbis et sensibus in homilia Euangelii dicit, quod Dominus Spiritum ueritatis et a se mittendum esse testatur, et eumdem mox a Patre procedere subiungit: non quia idem Spiritus aliter a Patre procedit, quam cum a Filio  mittitur; sed ideo Filius eum a se mitti, a Patre dicit procedere, ut aliam Patris, aliam suam esse personam designet, et in eadem distinctione personarum, unam esse operationem ac uoluntatem suam cum Patris uoluntate et operatione denuntiet. Cum enim eiusdem Spiritus gratia datur hominibus, mittitur profecto Spiritus a Patre, mittitur et a Filio; procedit a Patre, procedit et a Filio, quia et eius missio ipsa processio est, qua ex Patre procedit et Filio. uenit et sua sponte, qui sicut cequalis est Patri et Filio, ita eamdem habet uoluntatem cum Patre et Filio communem: Spiritus enim ubi uult spirat . Et sicut Apostolus enumeratis donis celestibus, ait: Hec omnia operatur unus atque  538 idem spiritus, diuidens singulis prout uult . Ut ergo singillatim Dominus Deus omnipotens, increatus, immensus, eternus, et quidquid ad se de Deo dicitur, est Pater: sed non per se solitarie sine Filio ex sua substantia genito, et Spiritu sancto qui ex ipso Filioque procedit; ita singillatim Dominus Deus omnipotens, increatus, immensus, eternus, et quidquid ad se de Deo dicitur, est Filius; sed non per se solitarie sine Patre ex quo est, et sine Spiritu sancto qui ex Patre et ex ipso procedit; ita singillatim Dominus Deus omnipotens, increatus, immensus, eternus, et quidquid ad se de Deo dicitur, est Spiritus sanctus; sed non per se solitarie sine Patre et Filio ex quibus procedit. Singillatim namque et per se solitarie dicimus  Deum Patrem, et quidquid ad se de Deo dicitur: quia relatiue in hac sancta et indiuidua atque inseparabili Trinitate singillatim singulus uidelicet unus est Pater, singillatim singulus uidelicet unus est Filius, singillatim singulus uidelicet unus est Spiritus sanctus, et Patris et Filii et Spiritus sancti una est diuinitas, deitas, natura, essentia, substantia, equalis gloria, ceterna maiestas. Et quamuis alius sit Pater, alius Filius, alius Spiritus sanctus, non est tamen diuersa substantia Patris et Filii et Spiritus sancti, quia non est aliud Pater, aliud Filius, aliud Spiritus sanctus. Et Pater et Filius et Spiritus sanctus non dicitur secundum substantiam, sed secundum relatiuum: quod tamen relatiuum non est accidens, quia non est mutabile. In Deo enim nichil  secundum accidens dicitur, quia nichil est in eo mutabile. Cum itaque, ut Augustinus dicit, tantus sit solus Pater, uel solus Filius, uel solus Spiritus sanctus, quantus est simul Pater et Filius et Spiritus sanctus, propter unam eamdemque indiuiduam atque inseparabilem, plenam perfectamque substantiam, id est deitatem, que est tota in singulis, tota in tribus simul personis: habent tamen singule in sancta Trinitate persone aliquid proprium, quo inseparabili equalitate aliquam in se ostendant proprietatem. Pater solus Pater, Filius solus Filius, et Spiritus sanctus solus Spiritus sanctus. Et Pater hoc habet proprium, quia ab alio non est, ac per hoc solus est in paternitatis persona, non solus in deitatis essentia. Unigenitus uero Filius Dei hoc  habet proprium, quod ex solo Patre consubstantialiter et cessentialiter solus genitus est, et in hoc persone sue proprietas est. Spiritus sanctus itaque hoc habet proprium, quod ex Patre et Filio equaliter procedit, et est amborum Spiritus eiusdemque substantie et eternitatis cum Patre et Filio. Sed hec tria uere etiam tria sunt, ineffabiliterque tria, et essentialia tria, habentia proprietates suas. Et hec tria unum et uere unum, et hoc unum tres, sed non tres patres, nec tres filii, nec tres spiritus sancti, sed tres persone, unus Pater, unus Filius, unus Spiritus sanctus, et hi tres, id est Pater et Filius et Spiritus sanctus, unum sunt in natura, omnipotentia et eternitate. Ideo, inquit sanctus Athanasius, unus est  539 Deus quia unita est deitas, sicut per singulas personas scriptum est: et quia nullus est Deus, nisi unus, uel hoc, Audi, Isrel, Dominus Deus tuus Deus unus est, per singulas personas dicit unitam esse deitatem: et non, ut Gothescalcus per se solitarie uni ex trinitate persone supplicare debere dicit: Et item sanctus Athanasius dicit. : »An ignoras quia Pater unus Deus est, et Filius unus Deus est, et Spiritus sanctus unus Deus est? Nonne unus Deus est, dum unitum nomen est in natura usie? sic et unus Spiritus est, quia unitas est eiusdem deitas. Nam si tu per singula nomina personarum unitum nomen Spiritus ter designasti, nunquid tres spiritus dicere oportet? absit. Quod si hoc poterat dici, tale erat ut et hoc in confessione  deberet introduci, tres deos plurali numero nuncupari, ut iam non esset in his personis una natura diuinitatis, sed unusquisque in propria uel diuersa natura sua consisteret, quod absit.« »Quidquid ergo, ut beatus Augustinus dicit, ad se dicitur de Patre et Filio et de Spiritu sancto, id est quidquid dicitur quod substantiam eorum ostendit, non dicitur de alio sine alio: quia nec Pater est Deus sine Filio et Spiritu sancto, nec Filius est Deus sine Patre et Spiritu sancto, nec Spiritus sanctus est Deus sine Patre et Filio, quorum est spiritus. Si ergo interrogatus fueris de Deo, cur dicatur Pater, relatiue responde, Quia Filium habet: ita etiam et de Filio relatiue responde, ideo esse Filium quia habet Patrem, et de Spiritu sancto, quia de Patre Filioque  procedit, quorum est spiritus. Si etiam dictum tibi de Deo fuerit, quomodo Pater hoc est quod Filius, aut Filius hoc est quod Pater, responde, secundum substantiam hoc est Filius quod Pater, et Pater quod Filius, et Spiritus sanctus quod Pater et Filius, quia unus est Deus, et una substantia, Pater et Filius et Spiritus sanctus. Ad se enim Deus substantialiter dicitur: Ad Patrem Filius, uel ad Filium Pater, et ad Patrem et Filium Spiritus sanctus relatiue dicitur. Iuxta persone proprietatem, non est Pater qui Filius, nec Filius qui Pater, nec Spiritus sanctus qui Pater et Filius. Iuxta substantie unitatem, hoc est Pater quod Filius, hoc est Spiritus sanctus quod Pater et Filius, id est unus Deus omnipotens. Quidquid ergo ad se ipsum dicitur Deus, et de singulis  personis dicitur, Patre et Filio et Spiritu sancto, et simul de ipsa Trinitate, non pluraliter, sed singulariter dicitur.« Igitur Gothescalcus peruerse dicit, ut reuera hereticus, »cum uni ex Trinitate persone singillatim solitarie supplicamus, debere dici: Tibi Deo gratias; et ne simus ceteris duabus personis ingrati, oportere subiici: uobis Deo gratias.« Quo contra uir uenerandus Alcuinus, in libro ex beati Augustini et ceterorum catholicorum dictis ad Carolum magnum imperatorem collecto dicit : »Hoc etiam atque etiam firmiter tenendum est, nichil in sancta Trinitate ad se dictum plurali numero esse dicendum, quia simplex illa summe diuinitatis natura  singulari numero designari debet, 540 non plurali. Ac ideo nec tres deos, nec tres omnipotentes, nec tres bonos, nec tres magnos, nec tres essentias in Deo dicere fas est. Cum enim personaliter alius sit Pater, alius Filius, alius Spiritus sanctus, his tamen unum est nature nomen, quod dicitur Deus, uel substantia, uel essentia, uel omnipotentia, uel alia multa que substantialiter non relatiue de eo dicuntur. Fides igitur catholica, ut Athanasius dicit, hec est, ut unum Deum in trinitate personarum et trinitatem personarum in unitate deitatis ueneremur, neque confundentes personas, ut tres non sint, neque substantiam separantes, ut trina sit. Et in hac Trinitate nichil est prius, nichil posterius: nichil maius aut minus, sed tote tres persone ceterne sibi sunt  et cequales, ita ut per omnia, et unitas deitatis in trinitate personarum, et trinitas personarum in unitate deitatis ueneranda est.« Plura hic poni poterant catholicorum testimonia que lector fidelis ac deuotus in suis locis preualet inuenire, contra has ipsius blasphemias, quas etiam et sacri canones cum auctore suo redarguunt et refutant. Nam canones Carthaginensis concilii sub Aurelio constituerunt, ut nemo in precibus uel Patrem pro Filio, uel Filium pro Patre nominet, et cum altari assistitur, semper ad Patrem per Filium oratio dirigatur, et quasque sibi preces describit, non eis utatur, nisi prius eas cum instructioribus fratribus contulerit. Unde in fine orationum assistentes sacro altario sancta catholica Ecclesia postulat per Christum  Dominum nostrum: et in fine canonis, Per Christum Dominum nostrum, per ipsum, et cum ipso, et in ipso, est tibi Deo Patri omnipotenti in unitate Spiritus sancti omnis honor et gloria, per omnia secula seculorum: uel ita dicit, Per Dominum nostrum Iesum Christum Filium tuum, qui tecum uiuit et regnat Deus in unitate Spiritus sancti per omnia secula seculorum, Amen. Propter illud utique sacramentum, sicut in orthodoxorum dictis relegimus, quod Mediator Dei et hominum factus est homo, Christus iehsu sacerdos in eternum secundum ordinem Melchisedech, qui per proprium sanguinem introiuit in sancta, non utique manu facta exemplaria uerorum, sed in ipsum celum, ubi est in dextera Dei, et interpellat pro nobis. Hoc in eo  pontificatus officium interpretans Apostolus ait: Per ipsum ergo offeramus hostiam laudis semper Deo, id est fructum labiorum nostrorum confitentium nomini eius . Per ipsum ergo hostiam laudis atque uociferationis offerimus, quia per eius mortem reconciliati sumus cum inimici essemus. Per ipsum enim, qui pro nobis hostia dignatus est fieri, potest in conspectu Dei nostri hostia acceptabilis inueniri. Propterea nos beatus Petrus admonet dicens: Et uos tanquam lapides uiui cedificamini in domum spiritalem, in sacerdotium sanctum offerentes spiritales hostias acceptabiles Deo per Iesum Christum . In qua conclusione orationum plures conuincuntur heretici, Manichei uidelicet, Sabelliani,  Ariani, Nestoriani, Eutychiani, Macedoniani, 541 Eudoxiani, cetereque pestes et tinee catholice fidei, qui de consubstantialitate atque ceternitate simul et equalitate Patris et Filii et Spiritus sancti, necnon et de Incarnatione Filii Dei Domini nostri Iesu Christi, aliter quam catholica fides teneat, sentire uel dicere presumpserunt. Dicitur etiam in fine quarumdam orationum a catholica et apostolica Ecclesia loquente ad Dominum Iesum Christum: Qui uiuis et regnas cum Deo Patre in unitate Spiritus sancti Deus per omnia secula seculorum: quod non discordat a prefato canonice constitutionis capitulo; quia non cum Patre Filius nominatur, sed proprie in hac conclusione sancte Trinitatis persone distinguuntur, et unitas eiusdem sancte et indiuidue Trinitatis  substantia catholice confitetur: licet Gothescalcus scribens ad quemdam complicem suum hoc reprehendit, »Ab imperitis, inquiens, non bene dicitur, Qui uiuis et regnas cum Deo Patre in unitate Spiritus sancti Deus, ne Filius, quod absit, esse Spiritus sancti Deus putetur.« Et quia in hoc catholicam reprehendit Ecclesiam, consequens est ut etiam reprehendat caput et auctorem ipsius dicentem ad Patrem: Hec est autem uita eterna, ut cognoscant te uerum et solum Deum, et quem misisti Iesum Christum ; et dicat nos intelligere Patrem solum et uerum Deum, et illum quem misit tantum esse Iesum Christum. Catholica autem Ecclesia cum Deo Patre in unitate Spiritus sancti Deum Filium uiuere et regnare per omnia secula credit et confitetur:  et idipsum esse intelligit, Qui uiuis et regnas cum Deo Patre in unitate Spiritus sancti Deus, quod est cum dicitur, Qui cum Deo Patre in unitate Spiritus sancti uiuis et regnas Deus. Sicut intelligit id ipsum esse quod Dominus in Euangelio dicit: Hec est autem uita eterna, ut cognoscant te solum et uerum Deum, et quem misisti Iesum Christum; quod est: Hec est uita eterna, ut cognoscant te, et quem misisti Iesum Christum, solum et uerum Deum esse. Subsequitur autem sibi ipsi dissimilis in eodem scripto mox dicens: »Nam cum Deo Patre uiuit et regnat Deus Filius, iuxta illud, et uerbum erat apud Deum, et Deus erat uerbum . Ecce Deus apud Deum. Pariliter etiam credimus, nouimus, et  confitemur apud Deum Patrem, et apud Deum Filium, regnare Deum Spiritum sanctum: abest tamen deorum pluralitas, ubi est nature, essentie, substantie, maiestatis, potestatis, deitatis unitas et equalitas. Et post hanc unitatis confessionem, statim componit hanc infidelem orationem dicens: Dominator Domine Deus meus, misericordia mea, Iesu Christe rex glorie, precor te, gratis exaudi me secundum tuam diuinitatem, et Patrem tuum Dominum Deum nostrum roga secundum tuam humanitatem, ut ipse noster benedictus Deus Dominus Paracletus, in nomine tuo nostri benedicti Dei Domini Paracleti, det nobis pereque Spiritum sanctum Deum nostrum Paracletum, et sit semper omnis honor, laus, et gloria, merito uobis benedicto  Deo Domino Paracleto, trino 542 pariter et uni uestro simul benedicto nomini, necnon et numini, amen. Porro ne te moueat illud, quod ibi pluraliter dicitur, semper omnis honor, laus et gloria, merito uobis benedicto Deo Paracleto, trino pariter et uni, uestroque simul benedicto nomini: cognosce quia sic procul dubio congruit dici. Nam quando loquimur ad unam ex Trinitate personam, non ad Trinitatem loquimur, sed ad unum quemlibet ex Trinitate.« Et hic plura hoc modo scribit. Deiloquus autem Paulus non taliter orauit, nec nos orare taliter docuit, ut Augustinus hinc in libro de Bono perseuerantie dicit : »Nam quid oremus, sicut oportet nescimus; Sed ipse Spiritus, ait Apostolus, interpellat pro nobis gemitibus inenarrabilibus.  Qui enim scrutatur corda, scit quid sapiat spiritus, quia secundum Deum interpellat pro sanctis . Quid est ipse spiritus interpellat, nisi interpellare facit gemitibus inenarrabilibus, sed ueracibus, quoniam ueritas est Spiritus? Ipse est enim, de quo in alio loco dicit, Misit Deus Spiritum Filii sui in corda nostra clamantem: Abba, Pater . Et hic quid est clamantem, nisi clamare facientem? tropo illo quo dicimus letum diem, qui letos facit. Quod alibi manifestat, ubi dicit, Non enim accepistis spiritum seruitutis iterum in timore: sed accepistis spiritum adoptionis filiorum, in quo clamamus: Abba, Pater . Ibi dixit clamantem, hic uero in quo clamamus: aperiens uidelicet quomodo dixerit clamantem, id est, sicut  iam exposui, clamare facientem.« Non tamen iste spiritus, qui nos clamare facit Abba, Pater, ingratos nos facit, sicut Gothescalcus superius dicit, ceteris personis, id est persone Filii, et sue, cum dicimus Abba, Pater, sine nominatione Filii et eiusdem Spiritus sancti. Et item Augustinus ex Apostolo testimonium ponit dicens, »Accipimus spiritum adoptionis filiorum, in quo clamamus: Abba, Pater.« Quod uidit et beatus Ambrosius. Ait enim: »Et orare Deumgratie spiritalis est, sicut scriptum est, Nemo dicit, Dominus iehsu, nisi in Spiritu sancto . Hinc Augustinus et Ambrosius ex Apostoli testimonio non docent nos in oratione loquentes ad unam ex Trinitate personam postea debere dicere ceteris personis, Et uobis gratias agimus, Et uobis supplicamus. Et  alibi dicit Apostolus, uos estis templum Dei uiui, sicut dicit Deus: Quoniam inhabitabo in illis, et inambulabo: et ero illorum Deus, et ipsi erunt mihi populus . Has igitur promissiones habentes, karissimi, mundemus nos ab omni inquinamento carnis et spiritus, perficientes sanctificationem in timore Christi . Et non timuit ingratus esse ceteris personis, Patri uidelicet et Spiritui sancto, quia tantum in timore Christi nos docuit perficere sanctificationem.« Et sanctus Augustinus in libro contra Iudeos, et paganos, atque hereticos: »Quid agis, inquit, Loth sancte? Angelos uides, et non unum sed duos, et dicis, Domine? Ad unum uerbum facis, unum precaris, non metuis  ne alteri iniuriam facere uidearis? absit.« Sunt et multa hinc testimonia in Scripturis tam ueteris quam Noui Testamenti. Et ut beatus Augustinus 543 in libro de Trinitate dicit: »Ubicunque in Scriptura sancta legitur solus Deus, non de qualibet persona in sancta Trinitate intelligendum est, sed de tota sancta Trinitate, que equaliter operatur omnia quecunque operanda esse iudicat. Unde quod in psalmis dicitur, Qui facit mirabilia magna solus ; et, Qui facit luminaria magna solus ; et, Tu es Deus solus ; et, Nemo bonus nisi solus Deus ; Audi, Isrel, Dominus Deus tuus, Deus unus est : non de solo Patre, sicut aduersarii uolunt, intelligitur dictum: sed de tota  sancta Trinitate, que est unus solus Deus. Similiter de Patre solo non est intelligendum quod Apostolus ait, Beatus et solus potens, Rex regum et Dominus dominantium, qui solus habet immortalitatem, et lucem habitat inaccessibilem; quem nemo hominum uidit, nec uidere potest . In quibus uerbis, nec Pater proprie nominatus est, nec Filius, nec Spiritus sanctus; sed absolute beatus et solus potens, Rex regum et Dominus dominantium, quod est unus solus, beatus, potens, inuisibilis, uerus Deus, ipsa Trinitas, que equaliter beata est, equaliter potens, imo omnipotens, etiam et unipotens, quia una potentia est totius sancte Trinitatis. Neque enim, quia ipse Filius alibi loquens uoce sapientie, ipse est enim sapientia Dei, ait: Gyrum celi circuiui  sola , separauit a se Patrem: quanto magis ergo non est necesse ut de Patre tantummodo, preter Filium et Spiritum sanctum, intelligatur quod dictum est, Solus habet immortalitatem, et, lucem habitat inaccessibilem? Sic nec tantummodo de Filio, preter Patrem uel Spiritum sanctum, cum dicitur Sapientia superborum et sublimium colla propria uirtute calcauit. Sic nec de Spiritu sancto tantummodo, preter Patrem et Filium, cum dicitur, Spiritus Domini repleuit orbem terrarum, et hoc, quod continet omnia, scientiam habet uocis . Sic nichilominus intelligendum est quod dicitur: Sicut Pater uiuificat, sic et Filius quos uult uiuificat . Non tamen alios uel aliter Pater, et alios uel aliter Filius: sed eosdem quos Pater uiuificat, uiuificat  et Filius. Similiter nec Spiritus sanctus ab hac uiuificatione secernendus est: quia unum opus est Patris et Filii et Spiritus sancti, sicut una substantia atque essentia est. Ergo Pater uiuens uita, Filius uita uiuens a uiuente, Spiritus sanctus uita et uiuificator uiuentium, et non tres uite, sed una uita est: et Pater uirtus et sapientia, et Filius, quem uocat Apostolus Christum Dei uirtutem, et Dei sapientiam , similiter uirtus et sapientia: non tamen tres uirtutes, nec tres sapientie, sed una uirtus et una sapientia, Pater et Filius et Spiritus sanctus; quia hec nomina substantialia sunt et non relatiua, sicut una substantia, et una omnipotentia, et alia que de substantia diuinitatis dicuntur: et est Pater  uerum lumen, et Filius uerum lumen ex lumine, Spiritus sanctus uerum lumen et uera illuminatio, et non tria lumina, sed unum lumen. Unde scriptum est, In lumine tuo uidebimus lumen , sicut et una uirtus, et una sapientia: quia in illa simplicitate diuine nature non est aliud sapere quam esse, non est 544 aliud esse quam posse, nec aliud posse quam uiuere. Eadem ibi sapientia que essentia, eadem uita que et essentia, et hec omnia unum et unus Deus.« Et item sanctus Augustinus in Tractatu psalmi octogesimi quinti: »Nullum maius donum prestare posset Deus hominibus, quam ut uerbum suum, per quod condidit omnia, faceret illis caput, et illos ei tanquam membra coaptaret, ut esset Filius Dei, et filius hominis, et  unus Deus cum Patre, unus homo cum hominibus; ut et quando loquimur ad Deum deprecantes, non inde Filium separemus: et quando precatur corpus Filius, non a se separet caput suum, sitque unus ipse Saluator corporis sui Dominus noster iehsu Christus Filius Dei, qui et oret pro nobis, et oret in nobis, et oretur a nobis: orat pro nobis ut sacerdos noster, orat in nobis ut caput nostrum, oratur a nobis, ut Deus noster.« Et in sermone de Unitate Patris et Filii et Spiritus sancti contra Arianos dicit: »Quia ministrante Domino habes abundantem Dominici uerbi panem, pone adhuc super mensam cordis illius panem quoque Dominice orationis, et commemora illum, quoniam Dominus in Euangelio dixit, Quidquid in nomine meo a Patre petieritis, ego  a Patre pelo et dabitur uobis . Et quomodo in demonstrata a se oratione, quasi oblitus illa que dixerat, se pretermisso, Patrem solum rogare iubet dicens: Ita orabitis, Pater noster qui es in celis?  Et ubi est quod dixit: In nomine meo a Patre petite, et ego a Patre peto?  Quomodo nomen suum, per quod peti ipse iussit, in oratione a se demonstrata pretermisit? Sed quia idem ipse dixerat, Qui me uidet, uidet et Patrem , uoluit hoc mysterium a fidelibus in Dominica oratione impleri, ut per hanc orationem in Patre etiam Filius rogaretur: et quia in Symbolo iterum et separatus a Patre nominatur, cum dicitur: Credo in Deum Patrem, et in Iesum Christum Filium eius; ut propter unitatem deitatis sic esset a  Patre in Symbolo separatus, ut esset iterum in oratione coniunctus, quatenus hec utraque mysteria Symboli et orationis, et Trinitatem in unitate ostenderent, et iterum unitatem in Trinitate monstrarent. Non ergo se in oratione pretermisit, sed in Patris unitate coniunxit. Sicut ergo, cum Patri offers, in oblatione Filii corpus associas, sic et in Dominica oratione, mutuata mysterii uice, cum Patrem rogas, Filii quoque nomen imploras. Et ut adhuc apertius intelligas, quia in Patre et se tunc orari iussit, diligenter sequentia perscrutare. In ipsius enim orationis principio Patrem tantum inuocari precepit, et inferius dicit, Adueniat regnum tuum , cum utique non Patris sed Filii exspectetur aduentus,  sicut etiam de Filio tradita ab apostolis Symboli confessio tenet dicentis, Sedet ad dexteram Patris, inde uenturus iudicare uiuos et mortuos. uides ergo quomodo per hanc orationem se et Patrem in una substantia, et in una deitate coniungit. Ecce ille futuri iudicii dies, qui uenire per Filii aduentum promittitur, de Patris presentia prestolatus, sit 545 iam indubitate unitatis testimonium, sic ut de Filii aduentu loquitur promissus, de Patris presentia doceatur impletus.« Et aliquanto superius: »Si ergo maiorem Patrem et minorem Filium dicis, gradum facis, et unitatem tollis, et cum offers in oblatione, non potes dicere, Offero tibi, Deus, sed, Offero uobis, dii; quod est absurdum et inauditum: aut certe, si uicibus et singillatim offeras, et semel  offeras Patri, semel offeras Filio, cum Patri offers, Filium pretermittis, et cum Filio offers, Patrem a munere offerentis excludis. Si autem Filio sine Patre offers, iam non poteris per orationem Dominicam mysterii sacramenta complere, ut dicas ad plenitudinem perfecti holocausti orationem Dominicam, id est, Pater noster qui es in celis, quia Patrem, cui non offers, nec orabis. Si iterum Patri incorporeo offers, et Filium pretermittis, oblati panis mysterium non poterit in corporis sacramenta transire, neque in consecratione holocausti commemorationem Dominice cene facere poteris, quia quod Filius corporeus suo corpori deputauit, et ad passionis sue memoriam pertinere iussit, Patri incorporeo et a passione alieno, si a Filio separatus fuerit, non  poterit deputari. Si ergo offers Patri et Filio, in unitate Deitatis offers ei. Tunc mysterium corporis etiam Patris sacramenta suscipient, uel tunc oratio Dominica recte in filii oblatione dicitur. Separatus autem Pater a Filio offerentibus sibi sacramentum corporis non poterit exhibere quod non habet: et diuisus a Patre Filius in oblatione sua per orationem Dominicam, quod in ipso non est incongrue Patris nomen accipiet. Confiteamur ergo Patrem et Filium unum esse Deum, et unius esse substantie, et Patris paternitas cum Filii deitate se iungat, et consecrata Filii caro cum Patris semper deitate se misceat, et tunc iam qui potest sic in unum connexas mysticas formas a deitatis unitate dissoluat, cum in uno sacrificio, et Pater in se totam Filii carnem  suscepit, et Filius in se totum Patris nomen assumit.« Et item ibi: »Unus quidem carnem portat, sed caro indiuise deitatis mysterio consecratur. Et ideo caro in Patris et Filii sacramento transmigrat, et consecratio uel communicatio corporis hunc honorem Patri confert quem prestat et Filio: et sicut offertur Filio, sic offertur et Patri, et offerenti uel communicanti ad altare, in una eademque oblatione, quod prestat Filius, hoc prestat et Pater. Nam si Filium a Patre separas, ergo Patri incorporeo neque offers, neque communicas, quia omnis oblatio in corporis sacramenta transmigrat. Cum enim dicitur, Hoc est corpus meum, Pater qui incorporeus est si separetur a Filio, extra sacramenta  Patris omnis separatur oblatio. Nam quomodo dicis, cum Patri offers, Hoc est corpus meum, si Patris deitas incorporea non habet in Filii corpore societatem? Si autem Patris incorporea deitas cum Filii corporea deitate miscetur, sicut est ueritas mysterii, Patrem et Filium sub indiscreta deitate unum Deum esse testaris, quia cum offers oblationem non dicis, Offero 546 uobis, sed, offero tibi, et sic omnis oblatio Patri quidem et Filio offertur, sed sub utriusque nomine uni Deo monstratur oblata. Et item in eodem Sermone: Pater Deus, Filius Deus, uterque tamen sine duorum deorum numero unus Deus. Hoc et Dauid patriarcha confitetur dicens: Deus Deus meus, respice in me ; et non dicit, respicite in me: et iterum dicit: Deus Deus meus, ad  te de luce uigilo ; et non dicit, ad uos de luce uigilo. Que confessio Dauid Domini quoque responsione firmatur, cum respondit oranti et dicit, Deus Deus tuus ego sum , et non dicit sumus. Et iterum Dauid dicit: Tu es Deus solus, qui facis mirabilia . Deum ergo et Deum propheta nominans Patrem et Filium confitetur, cum iterum dicit: Tu es Deus solus, utrosque in una deitate complectitur, sicut Deus et Deus, sine duorum deorum numero, nunc uterque in unitate coniungitur. Sicut ergo Dauid in oratione sua utrosque nominat, et unum tamen orat, sic et tu cum Patrem et Filium nominas, in utrisque unum Deum et unum Dominum confitere.« Et item in eodem sermone. »Legisti  ergo Patrem Deum, Filium Deum, Spiritum sanctum Deum: in hac tamen deitatis Trinitate nusquam legisti duos uel tres deos, sed multifarie unum Deum. Quod legisti crede et confitere: illa uero noli querere et usurpare que non legis.« Et item: »uisus est Abrahe Deus ad ilicem Mambre, cum sederet ante ostium tabernaculi sui in medio die, et respiciens oculis uidit, et ecce tres uiri stabant super eum; et cum uidisset eos, occurrit obuiam illis, et adorauit et dixit: Domine, si inueni gratiam in conspectu tuo, noli transire puerum tuum . Dicitur ergo, apparuit illi Deus, et in hoc uno respiciens, uidit tres uiros, et cum occurrisset tribus, et adorasset unum Deum, rogauit dicens, Domine, si inueni gratiam in conspectu tuo. Nemo illum calumniatus  est quod in tribus uiris unum Deum et unum Dominum adorasset: et iterum, quod in uno Deo, et in uno Domino tres uiros uidisse se diceret. Sed qui hoc mysterium sic non intelligit, oculos Abrahe non habet. Querat ergo celeste collyrium, et superinungat oculos suos, ut remota caligine ignorantie, in unitate deitatis mysterium Trinitatis agnoscat, et in uno Deo, sicut Abraham, tres uiros sine discretione meritorum, uel sine aliqua diminutione potestatis uideat, et posteaquam tribus occurrerit, non tres, sed unum Deum et unum Dominum roget, et per huius diuisionis demonstratam formam, Trinitatem semper unius esse deitatis intelligat.« Et item ibi: »Adiuro te per hec ipsa que angariatus  ostendi tibi, per Patrem et Filium et Spiritum sanctum, in deitate Trinitatis unum Deum, ut sicut per designatam Euangelii formam in una uia per equalia trium millium spatia, non tria itinera, sed unum iter ostendi, sic et tu secutus hunc Euangelicum tramitem, non tres deos, sed unum semper Deum in Trinitate deitatis intelligas, ut cum oblationem mysterio Trinitatis offers, non tribus diis, sed uni Deo offeras: quia ubicumque in Scripturis diuinis audis Patrem Deum, Filium Deum, 547 Spiritum sanctum Deum, et tamen nusquam tres deos, sed semper unum Deum legis, et semper tibi unus Deus annuntiatur. Retine ergo semper hec signa, que tibi demonstraui, quia nec Patri possis offerre sine Filio, neque Filio sine Patre: quia si  tantum Patri incorporeo oblationem offers, oblationem in corporis sacramenta non redigis, non potes dicere, Pridie quam pateretur formam sacrificii instituit, nec potes dicere: Hoc est corpus meum, quia Pater neque corpus habuit, neque passus est: et iterum, si Filio sine Patre offeras, orationem Dominicam ad complementum perfecti holocausti dicere non potes, quia in oratione Filii separati a Patre Patris nomen non potes inuocare. uide ergo quam adeo inexpugnabilia sunt, et derelinquens tam hereticum errorem, catholicam sequere ueritatem. Alioquin qui tibi aliud quam a me demonstratur iter ostendit, dicat tibi quomodo pretermissis his solemnibus inter mysteria loquaris. Sin autem in designata a me claritate luminis caligo defecit erroris,  pertinacia simul deficiat, ne dum in errore uinci erubescitis, promissionem eterne uite de Christi ueritate perdatis. Si quis tibi ergo dixerit, Pater maior Deus, Filius minor Deus, Spiritus sanctus tertius Deus, et in his tribus non est una substantia, sed separatim in trium deorum numero sine deitatis unitate consistunt: responde illis, primo illam rationem que tibi exposita est, quia separate a se Trinitati offerri non potest, quia neque Pater corporeus est, neque passus est, et oblationem in corporis sui sacramenta redigere non potest, neque testem passionis sue, qui non est passus, illam Dominicam cenam facere potest, neque in consecratione mysterii dicere potest, Qui formam sacrificii perennis instituit. Quod enim Pater non  instituit, sed Filius, qui et corpus habuit et passus est, et formam instituit sacrificii, si de Patre a Filio separato dicatur, mendacium est, ut quod Pater non dixit Patrem dixisse confingant. Qui ergo Patri a Filio separato offerre uult, relictam iam nobis sacrificii formam, relictam etiam Ecclesiam a Christo, et ab apostolis fundatam, ad Synagogam et ad templa ad uitulos et ad arietum uictimas sedeat, quia separat a Filio Patrem in Patris oblatione sacrificiorum a Filio instituta, non iungit. Si autem Patri et Filio simul offert, Patrem et Filium a deitatis unitate non separet. Si dixerit ergo duos deos, licet ad uerecundiam ipsius sufficere debeat reddita sacrificii ratio: tamen commemora illum quia Apostolus dixit:  unus Deus , et lex ad Moysen data dicit, Dominus Deus tuus Deus unus est : et ille blasphemans dicit duos uel tres deos sine unitate deitatis. Quod si adhuc sic diuidit Trinitatem, ut in unum non resociet mysterium Trinitatis, saltem ad Symboli rationem redeat ubi dicitur, Credo in Deum Patrem omnipotentem, et in Christum Iesum Filium eius, qui natus est de Spiritu sancto. Primo Christi Patrem Deum omnipotentem esse testaris; deinde natum Christum de Spiritu sancto dicis. 548 Si ergo separas Trinitatem, Christum duorum patrum filium reddis, ut de Patre omnipotente et de Spiritu sancto natus esse dicatur. Iunge ergo cum Patre Spiritum sanctum, ut recte possis Christum unius Patris Filium confiteri: et cum per hanc Symboli  orationem in unum Patrem et Spiritum sanctum sociaueris, Filium quoque, quem non tertium sed medium in Trinitate facis, magis a deitatis unitate non separes.« Et in libro tertio de Trinitate: »In quibus angelis erat utique et Pater et Filius et Spiritus sanctus, et aliquando Pater, aliquando Filius, aliquando Spiritus sanctus, aliquando sine ulla distinctione persone Deus per illos figurabatur, et cetera que ibi prosequitur.« Et beatus Ambrosius in Hymnis, quos catholica frequentat Ecclesia, nunc ad Patrem, nunc ad Filium, nunc ad Spiritum sanctum loquens, non solitarie eidem persone in sancta Trinitate, ad quam loquitur, gloriam singulari numero refert, et postea plurali numero alias personas, ut blasphemat Gothescalcus, alloquitur:  sed quidquid substantialiter de Deo, uidelicet sancta Trinitate dicit, singulari numero effert; ut est:

Somno refectis artubus, spreto cubili surgimus,
Nobis, Pater, canentibus, adesse te deposcimus.
Et:

Splendor paterne glorie, de luce lucem proferens,
Lux lucis et fons luminis, diem dies illuminans.
Et:

Nunc sancte nobis Spiritus, unus Patris cum Filio,
Dignare promptus ingeri, nostro refusus pectori.
in quorum hymnorum conclusione sancte Trinitati semper unam et equalem gloriam refert dicens:

Presta, Pater piissime, Patrique compar unice,
Cum Spiritu paraclito, regnans per omne seculum.
uel:

Deo Patri sit gloria, eiusque soli Filio,
 Cum Spiritu paraclito, et nunc et in perpetuum.
uel:

Laus, honor, uirtus, gloria, Deo Patri et Filio,
Una cum sancto Spiritu, in sempiterna secula.
uel:

Gloria tibi, Domine, qui surrexisti a mortuis,
Cum Patre et sancto Spiritu, in sempiterna secula.
uel:

Christum rogemus et Patrem, Christi Patrisque Spiritum,
Unum potens per omnia, foue precantes Trinitas.
Et simul sanctam Trinitatem alloquens, similiter singulari numero petit dicens:

O lux beata Trinitas, et principalis unitas,
Iam sol recedit igneus, infunde lumen cordibus.
Et sanctus Augustinus in libro primo de Trinitate  dicit, »Denique propter ipsam inseparabilitatem  sufficienter aliquando nominatur, uel Pater solus, uel Filius solus, adimpleturus nos letitia cum uultu suo, nec inde separatur utriusque Spiritus, id est Patris et Filii Spiritus. Qui Spiritus proprie dicitur Spiritus ueritatis, quem hic 549 mundus accipere non potest. Hoc est enim plenum gaudium nostrum, quo amplius non est, frui scilicet Trinitate Deo, ad cuius imaginem facti sumus. Propter hoc aliquando ita loquitur de Spiritu sancto, tanquam solus ipse sufficiat ad beatitudinem nostram, et ideo sufficit, quia separari a Patre et Filio non potest: sicut Pater solus sufficit, quia separari a Filio et Spiritu sancto non potest: et Filius ideo sufficit solus, quia separari a Patre et Spiritu sancto non potest.« Et item : »Propter insinuationem  Trinitatis, personis etiam singulis nominatis, dicuntur quedam separatim, non tamen aliis separatis intelliguntur, propter eiusdem Trinitatis unitatem, unamque substantiam, atque deitatem Patris et Filii et Spiritus sancti.« »In sacrificii etiam singularis celebratione, sicut et beatus Augustinus in libris suis commemorat, gratias Domino Deo nostro agere commonemur, quia et hoc quod inter sacra mysteria cor habere sursum iubemur, ipso adiuuante id ualemus quo iubente admonemur: et ideo precipue in ipso sacrificio corporis Christi a gratiarum actione incipimus, reddentes debitas laudes Deo Patri, qui in plenitudine temporum misit Filium suum, factum ex muliere, factum sub lege, ut eos qui sub lege erant redimeret, ut adoptionem  filiorum reciperemus, secundum predicationem beati Petri dicentis: Quia non corruptibilibus auro uel argento redempti sumus de uana nostra conuersatione paterne traditionis, sed pretioso sanguine quasi agni incontaminati et immaculati Iesu Christi , per quem et maiestatem eius laudant angeli, et nos sine speciali nomine tenus commemoratione sancti Spiritus ei gratias agimus, nostrasque uoces angelorum uocibus catholica et apostolica institutione formati admitti deposcimus. Sicque ter sanctum hymnum ore confitentes offerimus, et uiuificam Trinitatem fide ac mentis intelligentia unius esse diuinitatis, equalis glorie, ceterne maiestatis predicantes, catholica et apostolica institutione formati, una gloria collaudamus dicentes, Sanctus,  Sanctus, Sanctus Dominus Deus sabaoth, pleni sunt celi et terra gloria tua: et cum Patrem per totam prefationem alloquamur, non tamen secundum Goteschalcum adiicimus, uel subiicimus, ne ingrati Filio et Spiritui sancto simus: Et uobis gratias agimus; et, Pleni sunt celi et terra gloria uestra: quia nec Abraham, quando exsultauit ut uideret diem Domini, et uidit et gauisus est, tres uiros et in corde et in domo fide et opere fideliter fideli suscipiens hospitio, offensam incurrit, sed meritum magne fidei reportauit, quando tres uidit, et quasi unum alloquens, unum etiam adorauit. Et collate huiusmodi preces ac prefationes receptibiles et catholice, confirmate a sede apostolica atque ab uniuersali  Ecclesia cognoscuntur. Sicut et in Africano concilio decretum fuisse relegitur : in quo est nichilominus constitutum, ut alie omnino preces, siue prefationes, uel commendationes, seu manus impositiones, que probate non fuerint 550 in concilio, nec alie omnino contra fidem proferantur, sed quecunque cum prudentioribus fuerint collate dicantur.« Qua de re collate Goteschalci orationes cum catholicis precibus, quantum a fide distent et caritate, manifeste cognoscitur. »Scripsit quoque ad Deum loquens, et dicens ei quod ipse illi preceperit ut pro me non oraret, et quia primum Filius in eum intrauerit, postea Pater, deinde Spiritus sanctus, qui in illum intrans ei circa os barbam adussit: et quia nollet uestimenta de uestiario fratrum  communicantium mihi accipere, nisi pretio compararet qui pretium non habebat, sed sic uellet ire, sicut Adam ibat antequam peccaret. Mox autem ut frigus eum cepit constringere, cum uestimentis etiam pelliciam et focum studuit querere.« Scripsit et alia multa ridicula, que apud fautores suos, quibus ea seruanda fraudulenter donauit, inuenimus: que non solum nobis, uerum et ipsis complicibus suis uisa sunt friuola, et idcirco, ut reuera deliramenta maniatici, et aniles fabulas, hic inserere superfluum duximus. Ponendam tamen adhuc unam de eius neniis censui, ut per ea, sicut et per supra ex integro positas, alie ualeant innotesci. Ante hos siquidem annos reuelatum sibi quibusdam familiaribus suis scripsit, quod ego statim post tres semis  annos sue reuelationis, sicut Antichristus usurpans sibi potestatis potentiam mori, et ipse Rhemorum episcopus fieri, et post septennium ueneno interfici, et sic glorie martyrum adequari deberet. Et cum prophetiam a spiritu suo inspiratam impleri non uidit, inter alia hec cuidam sectatori suo iuuenculo, quales solebat diligere, scripsit:



XIX.

»Sed iam tempus est fratrem deseri absentem, et quid ad eum loquar antequam scripta mea uideat penitus nescientem, et fundi preces ad Deum semper ubique presentem, et sicut gratuitum donatorem cuncta sempiternaliter scientem. Domine Deus noster et magister Iesu Christe, pro solis  electis crucifixe, qui uides quod ecce inimici tui sonuerunt, et qui oderunt te extulerunt caput, quia non est post triennium dimidio terminato anno mortuus, ceu putabatur, fur et latro, breuiter quidem sed pronus te exoro, huic uobis Domino Deo nostro uero ac uiuo, uni simul ac trino, sicut placet ita facias cito. Nolo plus, nec prius, nec secus: quando uis euellatur hinc rite, uite sat, mechus, et cecus, procax, pertinax, peruicax, hereticus, ueritatis inimicus, falsitatis amicus.«

. Idem quippe Goteschalcus solet frequentissime dicere, ut sepe commemorauimus, loquens de beato Augustino, Augustinus noster. Sed et hic  non est suus Augustinus, quia non taliter docuit orare pro inimicis, sicut orat Goteschalcus, qui non est Augustini. Dicit enim beatus Augustinus in sermone de uerbis Apostoli: »Si ergo Christum uolumus imitari, per ipsam uiam debemus currere, qua Christus et in cruce pendens dignatus est ambulare. In cruce 551 enim fixus erat, et caritatis uiam currens pro suis persecutoribus supplicabat. Denique sic dixit, Pater, ignosce illis, quia nesciunt quod faciunt . Et nos ergo pro omnibus inimicis nostris hoc iugiter supplicemus, ut illis Deus emendationem morum, et indulgentiam tribuat peccatorum. Quod et ego qualiscunque et quantulusque peccator, etiam pro illo, et si non credebat, dum tempus fuit agere procuraui, certus de promissione  diuina, Si quid petieritis, inquit, Patrem in nomine meo, dabit uobis . Quia et si non eis pro quibus petimus dabit, tamen nobis, cum pro aliorum erratibus misericorditer interuenimus, premium nostre benignitatis restituet. Quod enim scripsit sibi a Deo prohibitum, ut pro me non oraret, mentitur ut solet. Qui enim iussit discipulis suis dicens: Orate pro persequentibus et calumniantibus uos, ut sitis filii Patris uestri, qui in celis est ; et quod uerbo docuit, in cruce pro se crucifigentibus exorans ostendit, sibi ipsi contrarius esse non potuit. Et sanctus Celestinus papa  dicit: Obsecrationum, inquiens, sacerdotalium sacramenta respiciamus, que ab apostolis tradita in toto mundo atque in omni catholica Ecclesia uniformiter  celebrantur, ut legem credendi lex statuat supplicandi. Cum enim sanctarum plebium presules mandata sibimet legatione fungantur apud diuinam clementiam, humani generis agunt causam, et tota secum Ecclesia congemiscente, postulant et precantur, ut infidelibus donetur fides, ut idololatre ab impietatis sue liberentur erroribus, ut Iudeis ablato cordis uelamine lux ueritatis appareat, ut heretici catholice fidei perfectione resipiscant, ut schismatici spiritum rediuiue caritatis accipiant, ut lapsis penitentie remedia conferantur, ut denique catechumenis ad regenerationis sacramenta perductis celestis misericordie aula reseretur. Hec autem non perfunctorie neque inaniter a Domino peti, rerum ipsarum monstrat effectus, quandoquidem ex omni  errorum genere plurimos Deus dignatur attrahere, quos erutos de potestate tenebrarum transferat in regnum Filii claritatis sue, et ex uasis ire faciat uasa misericordie; quod adeo totum diuini operis esse sentitur, ut hec efficienti Deo gratiarum semper actio laudisque confessio pro illuminatione talium uel correctione referantur.« Et beatus ostendit Gregorius, »quia nemo malus, sicut in malo suo mutari, ita non debet a quocunque, dum in hac uita est, desperari.« Et licet in ueteri Testamento, ubi scriptum est, Diliges amicum tuum, et odio habebis inimicum tuum , quod Nouo Testamento pro temporum ratione mutauit dicens: Diligite inimicos uestros, benefacite his qui oderunt uos , legatur Dominus dixisse ad Ieremiam prophetam, Noli orare pro populo isto , tamen, ut beatus Ambrosius in libro de penitentia contra Nouatianos dicit : »Orauit idem propheta pro populo eodem, et ueniam promeruit. Denique intercessione prophetica, et obsecratione tanti uatis inflexus Dominus dicit ad Hierusalem, Domine 552 omnipotens Deus Isrel, anima in angustiis, et spiritus anxius clamat ad te, exaudi, Domine, et miserere . Et iubet luctus uestimenta deponi, et abiici gemitus penitentie. Sic enim scriptum est in fine libri: Exue te, Hierusalem, stola luctus et uexationis tue, et indue te decore eius que tibi a Deo data est gloria in eternum .« Ipse uero pseudomonachus, uel alius hoc uel alio  aliquo modo fidei sincere adulterator, et apertus hereticus, cuius orationes non commendat caritas, nec recipit catholica fides, cui taliter postulanti cum suis complicibus respondet Dominus per Apostolum, Petitis et non accipitis, eo quod male petitis, ut in concupiscentiis uestris consumatis . Qui talia contra canones sacros presumit, si gradum ecclesiasticum uidetur habere, eo priuari uel ab ecclesiastica communione separari est dignus. Secundum regulam autem sancti Benedicti, improbus, durus, et superbus, uel inobediens, uerberum uel corporis castigatione, non solum in sua pertinacia permanens, sed et in ipso initio peccati, est cercendus, et a sanis Christi membris censura ecclesiastica segregandus, ne una ouis incurabili morbo  languida totum gregem contaminet.

Hec omnia, post librum de Predestinatione, contra Gothescalcum et complices eius, asserentes quia sicut quosdam ad uitam, ita quosdam Deus predestinauit ad mortem, de authenticis scripturis, et catholicorum dictis collectum, statim in initio sue de trina deitate blasphemie collegi et scripsi, et per me ac per fratres meos, sed et per frequentia scripta, ut resipisceret, et a suis in Deum blasphemiis sensum et os suum reuocaret, sepe commonui, sed apud eum nichil profeci. Tandem cum mihi nuntiatum fuit a fratribus nostris, quibus de eo sollicitudinem delegaui, quia morti appropinquabat, misi ei per eosdem fratres hanc que sequitur scedulam. Sic crede de predestinatione a Deo electorum, et relictione reproborum,  et quia Deus omnes homines uult saluos fieri, licet non omnes saluentur, et qui saluantur saluantis sit donum, et qui pereunt pereuntium sit meritum, et quia Deus ac Dominus noster iehsu Christus pro omnibus passus sit, cuius sanguis totius mundi est pretium, a quo extranei sunt qui delectati captiuitate redimi noluerunt, aut post redemptionem peccando, et in peccatis corde impenitente perseuerando, ad eamdem sunt seruitutem reuersi. Et de gratia et libero arbitrio, sicut sanctus Augustinus docet in his libris suis, id est de Correptione et Gratia, de Predestinatione sanctorum, de Dono uel Bono perseuerantie, et in libro de Spiritu et Littera, et in libro Hypomnesticon, et in epistola ad Sixtum Ecclesie  Romane presbyterum, et sicut hinc sanctus Prosper ex libris beati Augustini ad obiectiones Gallorum, et uincentianorum, et Ianuensium rescripsit, et ceteri catholici doctores dicunt, quia sedes apostolica, et sancta catholica Ecclesia, et nos sic credimus et tenemus. De sancte autem et inseparabilis Trinitatis deitate, que est unitas Trinitatis, sic crede et confitere, sicut credit, confitetur 553 et predicat sancta catholica et apostolica Ecclesia dicens: Fides catholica hec est, ut unum Deum in trinitate personarum, et trinitatem personarum in unitate deitatis ueneremur, neque confundentes personas, sicut Sabellius ut tres non sint, neque ut Arius substantiam separantes, ut trina sit, quia alia et non aliud est persona Patris, alia et non  aliud est persona Filii, alia et non aliud est persona Spiritus sancti, sed Patris et Filii et Spiritus sancti una est diuinitas, equalis gloria, ceterna maiestas, et in hac sancta et inseparabili Trinitate nichil est prius aut posterius, nichil maius uel minus, sed tote tres persone, Pater et Filius et Spiritus sanctus, ceterne sibi sunt et equales, ita ut per omnia, sicut iam supradictum est, et Trinitas personarum in unitate deitatis, et unitas deitatis in Trinitate personarum ueneranda sit. Et si ita credideris in corde tuo, et ita professus fueris in ore tuo, et ita subscripseris coram testibus manu tua te credere et profiteri, et in hac credulitate et professione permanere, iudicio sancti Spiritus, per episcopale ministerium, quo damnatus es, absolui poteris, et participationi  corporis et sanguinis Domini nostri Iesu Christi, et communioni catholice Ecclesie restitueris. Ipse uero hec audiens in furorem uersus, ea que sibi mandata sunt detestari, et amplius cepit blasphemare. Post discessum denique a me ipsorum fratrum, recogitans duritiam illius, et cor impenitens, misi fratribus nostris in monasterio Altiuillaris, in quo degebat, hanc que sequitur paginam, ut si respiciente Domino a sua peruersa intelligentia et praua sententia se reuocaret, agerent de illo sicut eis uerbis iam dixeram. Sin autem, scirent qualiter erga eum secundum regulas sacras gerere deberent. Hoc modo pro tempore, sicut mihi licuit, dixi uobis qua conditione, si se Gothescalcus antequam anima illius egrediatur de corpore recognouerit, et spiritalem  et corporalem humanitatem illi exhibeatis. Sed ne quid uobis desit in ulla gratia, auctoritatem inde ecclesiasticam ex uerbis orthodoxorum uobis transmitto. Ait enim de huiusmodi Leo, ut si fideliter dolet, et quam recte mota sit erga eum episcopalis auctoritas uel sero cognoscit, uel si ad satisfactionis plenitudinem omnia que ab eo male sunt sensa, uel uiua uoce, uel signo competenti damnauerit, et communionem ecclesiastice unitatis ac pacis uoce uel signo competenti petierit, reconciliatio et communio illi non denegetur, sicut Celestinus, et Leo, et sacri canones decreuerunt. Et si in hac confessione ac communione obierit, sicut ceteris fratribus, ita et illi communem sepulturam, ac sepeliendi officium et  orationem post obitum exhibete, quia Dominus noster, uerus et bonus Pastor, qui animam suam posuit pro ouibus suis, et qui uenit animas hominum saluare, non perdere, imitatores nos sue uult esse pietatis, ut peccantes iustitia cerceat, conuersos autem in misericordia non repellat. Si autem in obstinatione sua usque ad mortem permanserit, tenendum nobis de illo est quod sanctus Leo de 554 communione priuatis et ita defunctis dicit : »Horum, inquiens, causa Dei iudicio reseruanda est, in cuius manu fuit, ut talium obitus usque ad communionis remedium differretur. Nos autem quibus uiuentibus non communicauimus, mortuis communicare non possumus.« Et item : »Si, inquiens,  aliquis eorum pro quibus Domino supplicamus, quocunque interceptus obstaculo a munere presentis indulgentie exciderit, et priusquam ad constituta remedia peruenerit, temporalem uitam humana conditione finierit, quod manens in corpore non recepit, consequi exutus carne non poterit. Nec necesse est nos eorum qui sic obierint merita actusque discutere, cum Dominus Deus noster, cuius iudicia nequeunt comprehendi, quod sacerdotale ministerium implere non potuit, sue iustitie reseruauit.« Et sanctus Ioannes apostolus dicit : Est peccatum ad mortem, non pro illo dico ut quis roget. »Peccatum, inquit Gregorius , est usque ad mortem, quia scilicet peccatum quod in hac uita non corrigitur, eius uenia post  mortem frustra postulatur.« Peccatum quippe usque ad inferos dicitur, quod ante finem uite presentis per correctionem ac penitentiam non emendatur. Et talium memoriam, scilicet in peccato perseuerantium usque ad mortem, minime licet inter sacra altaris mysteria celebrari, in quibus pro eis oratur qui nos precesserunt cum signo fidei, et dormiunt in somno pacis, in Christo uidelicet quiescentes. Dormiunt ergo, ut catholici doctores dicunt, in somno pacis, qui ab unitate et societate Christi et Ecclesie, nec per hereses, nec per schismata, nec per mortalia crimina separati sunt, in quibus et si aliquando fuerunt, tamen per penitentiam sanati, et per orationem Ecclesie, cui in Petro dictum est: »Quodcunque solueris super terram, erit solutum et in  celis , reconciliati et redemptionis mysterio sociati, utique in pace obierunt, miserante illo qui non uult mortem peccatoris, sed ut magis conuertatur et uiuat. Neque enim piorum anime mortuorum separantur ab Ecclesia, que regnat nunc cum Christo in uiuis et mortuis. Propterea enim, sicut dicit Apostolus, mortuus est Christus,  ut uiuorum et mortuorum dominetur .« Unde et alibi ait : »Quoniam non posuit nos Deus in iram, sed in acquisitionem salutis, per Dominum nostrum Iesum Christum, qui mortuus est pro nobis, ut, siue uigilemus, siue dormiamus, simul cum illo uiuamus.« Quiescentes autem in Christo sunt, de quibus dicit Apostolus, et mortui qui in Christo sunt resurgent primi , et de quibus item scriptum est: »Beatus qui habuerit partem in resurrectione, non ledetur a morte secunda .« Unde et Iudas pontifex, sicut in libro Machabeorum legimus , pro his qui cum pietate dormitionem acceperant, misit Hierosolymis offerenda. Et si, ut premisi, in obstinatione sua permanens fuerit mortuus, sicut  ex auctoritate beati Gregorii et sacrorum canonum accepimus, cum psalmis et hymnis ad sepulturam deportari, uel in communi fratrum sepultura 555 sepeliri non debet, priuate autem sepulture humanitas, sicut uobis dixi, ei non est deneganda. Et cum iam finis eius appropinquaret, fratribus qui aderant, ut a prauo suo sensu et peruersa sententia se reuocaret, et communionem sacram perciperet, suadentibus respondit, a suo se sensu et sententia reuocare et communionem per auctoritatem non posse accipere: sicque indignam uitam digna morte finiuit, et abiit in locum suum.


EXCERPTUM Ex epistola Gothescalci, quam ex Germania scripsit ad Ratramnum monachum Corbeiensem.

Denique sunt multi, Domino donante, magistri
Hac regione siti, ingenio locuplete periti,
Unde palatina plerique morantur in aula.
Ad hos atque alios per barbara regna locatos,
Cernua his auidus direxi scripta diebus.
Orans magnopere dignentur ut ocius inde
Respondere mihi, ceu scis uehementer egenti.
Estque Augustini his sententia missa beati,
Quam liquido exponi auctori quadrando poposci.
Nempe tribus horum studui proprium indere sensum,
Matcaudo, Ione atque Lupo, rutilantibus ore,
Poscens obnixe satagant ut uera referre.
Proposita est reliquis tantummodo questio cunctis.
Opposui sane obiicitur quod parte ab utraque.
Nemo sed excepto quid adhuc mihi reddidit uno.
Qui cum sit cautus simul et catus, est moderatus.
Sic iam terna sui librans responsa libelli,
Ut dempto neutri pleno discrimine parti
 Congruat. Unde tibi recitanda hec utraque duxi,
Respondere alii properant dum mente sagaci,
Quo magis his mihi quam reputes, carissime, quidquam,
Si uideas aliquid concordans quod tibi non sit.
At licet usque rogo mecum duo perpete uoto
Pectore quin toto supplex orare memento,
Donetur habilis quo sermo uidelicet illis,
Cumque uigore salis pia nobis pignora pacis.





HINCMARI ARCHIEPISOCPI RHEMENSIS DE DIuORTIO LOTHARII REGIS ET TETBERGAE REGINAE.



557 INDEX CAPITUM.

 INTERROGATIO I. De occulto flagitio uxoris Lotharii, et de libello capitum octo conuentus Aquensis, in quo per secretam confessionem remoueri se a coniugio postulasse dicebatur. ---RESPONSIO. De absconditis que nos latent iudicare nos non posse, et que secreta confessione sciuntur, secreto sananda esse consilio. De altero libello capitum septem, et de tomo synodi Aquensis. Regi confessam, secundum leges a laicis iudicandam fuisse. De regis, ut aiebant, dolore ac tristitia, deque decreto Tetberge repudio et penitentia publica.

INTER. II. Quod ad instar secrete confessionis Ebonis de hac femina debeat iudicari.---RESP. Sicut alius ordo, ita et alia causa et lex uiri est et uxoris, et alia non solum episcopi, uerum et presbyteri et diaconi: quia uxor a uiro separari non potest, episcopus potest gradum amittere.

INTER. III. De eo quod Hincmarus tali facto consensisse dicebatur per Wenilonem, Hildegarium, et Aduentium episcopos.---RESP. Quod per predictos episcopos nec consensum nec dissensum exhibuerit, binisque litteris ad Aduentium in generali potius synodo uentilandam rem uideri testatus sit.

INTER. Iu. Qualiter iniri debeat coniugium.---RESP. Qualiter iniri coniugium debeat, et uetus et noua lex edocet,  Domino per Moysen precipiente, et in Euangelio confirmante.

INTER. u. Pro quibus rebus inita coniugia separari ualeant, et utrum post disiunctionem uir aut femina ad aliam copulam aspirare debeant.---RESP. Non qualibet de causa, sed secundum euangelicam ueritatem ob solam fornicationem, nec sine episcopi scientia et auctoritate. Separati autem alia coniugia inire non possunt. Northildis et Agemberti coniugum iudicium apud Attiniacum.

INTER. uI. Quid uideatur de iudicio aque calide, quod actum est in causa Tetberge, et de purgatione sacramenti, utrum causa sic purgata debeat in iudicium legale reduci. ---RESP. De iudicii et iuramenti purgatione, iuxta diuinas litteras, et canonum sanctorumque Patrum auctoritates. Quare cum huiusmodi iudicio hec femina purgata reconciliata sit et restituta, causa iterum in questionem reuocanda non uidetur, presertim quia si uicarius eius succubuisset, ad audientiam denuo noluisset accusator ipsius debere illam admitti.

INTER. uII. Utrum uerum esse possit, quod quidam dicunt, quia pro secreta confessione, quam ipsa femina fecit, sicut et testis est qui illam suscepit, uicarius ipsius in iudicium  exiens incoctus euasit.---RESP. Dum ueritatem impia falsitate pianr predicant, fictam calumniantur, que sic uoluit istam feminam liberare, ut iudicio ipsius credentes deciperet, cum scriptum sit, Spiritus sanctus discipline effugiet fictum , et simplex ueritas nichil per duplicitatem faciat.

INTER. uIII. Utrum fieri possit, quod quidam dicunt, quia intentio illius femine fuit de alio eiusdem nominis fratre suo, quando uicarium suum in iudicium misit, et idcirco se in eodem iudicio non coxit.---RESP. In libro Regum scriptum est, dicente mendace spiritu: Ego decipiam Achab, et reliqua, usque ad id quod dicitur, decipies et preualebis . Et Paulus dicit de quibusdam, qui non probauerunt Deum habere in notitiam, propterea tradidit eos Deus in reprobum sensum . Et item, pro eo quod dilectionem ueritatis non receperunt, et salui fierent, idcirco immittet illis Deus spiritum erroris,  ut credant mendacio, quatenus iudicentur omnes qui non crediderunt ueritati, sed consenserunt iniquitati.

INTER. IX. Si in iudicio, uel in sacramento, fraus quecunque reperta fuerit post datam purgationem, utrum causa iudicio uel sacramento purgata in iudicium debeat 558 legale reduci.---RESP. Nec mirum uideri debet, si fraus in iudicio fuerit operatione diaboli, qui licet perdiderit angelici spiritus gloriam, sed non amisit nature subtilitatem: quod fit permittente Domino, aut pro infidelitate non recte credentium, aut pro purgatione fidelium. Et si in iudicio, uel purgationis sacramento, per quodcunque ingenium fraudulentia reperitur, duplicata iudicii ultione, siue pro peccati admissione, siue pro infideli illusione, causa in questionem ratione docente reueniat.

INTER. X. Si hec causa, unde iudicium factum audiuimus, et quidam etiam uidimus, in iudicium fuerit reuocata, qualiter idem debeat canonice ordinari iudicium.---RESP. In omni iudicio quatuor personas necesse est semper adesse, id est iudices electos, accusatores ac defensores, et testes, ut in presentia positus, aut confutatus, aut certe confessus, iuste possit subiacere sententie: sed et extorta confessio, uel coacta subscriptio, nichil uigoris obtinere debebit.

 INTER. XI. Utrum de secreta confessione, ut dicitur, commissa episcopis, uel in iudicio porrecto libello, eadem femina debeat iudicari.---RESP. Nec maritus a coniuge, nec uxor a marito, secreta confessione, ut premisimus, possunt disiungi, nisi amore continentioris uite: nec porrecto libello secrete confessionis publice penitentie quisquam debet submitti: neque per scripturam directam, uel ab alio eius uice porrectam, quisque ualeat condemnari, sed unde publice debet aliquis iudicari, publice et in presenti positus debet aut conuinci aut confiteri.

INTER. XII. Utrum de tali stupro, sicut ista femina reputatur, quasi frater suus cum ea inter femora, sicut solent masculi in masculos turpitudinem operari, potuerit concipere, et post abortum uirgo ualuerit permanere. Et si deprehensa fuerit hec ante coniugium crimina perpetrasse, utrum in coniugio debeat aut ualeat permanere.---RESP. A seculo non est auditum, nec de sub isto celo in scriptura ueritatis est lectum, ut uulua femine sine coitu semen susceperit atque conceperit, et clauso utero, et inaperta uulua, seu integra carne, uiuum uel abortiuum pepererit, excepta sola singulariter beata et benedicta uirgine Maria, cuius conceptio non nature fuit, sed gratie, dicente  ad eam archangelo, Aue, gratia plena , in quam Spiritus sanctus superuenit, qui ei ex uirgineo semine, uirgineoque sanguine, sine uoluntate carnis, et sine uoluntate uiri, fecunditatem prolis contulit, uirginitatem non abstulit: que sicut carne integra, et uulua non adaperta, id est clauso utero concepit, ita non aperta uulua, sed clauso utero peperit, simulque et mater exstitit, et perpetuo ac semper uirgo permansit. Utrum autem tali modo, sicut de ista femina dicitur, quecunque mulier uel uirgo concipere ualeat, expressius seculi iudices licentia maritali ne in iudicio interprendant, a suis uxoribus discere poterunt: quia nos, homines huius negotii inexpertes, que legimus dicimus, et non inde amplius aut scire querimus aut inuestigare uolumus. Miramur tamen, si dominus noster predictam feminam inuenit uirginem, cur eam denotari quasi stupratam consentit; si uero illam uirginem non inuenit, quare tandiu eam retinuit, uel cur de illa iudicium  examinationis recepit. Quapropter, ut scribit sanctus Gregorius , ne pro quorumdam uoluntatibus quis priuetur, quem sua culpa uel facinus ab officio, quo fungitur, uel gradu non deiicit. Et : Graue est satis, et indecens, ut in re dubia certa dicatur sententia, unde accusatum uel conuictio manifesta, uel confessio subsequatur, quam subtilitas examinis ex occultis eliciat, et non afflictio uehemens extorqueat, que frequenter hoc agit, ut noxios se fateri etiam cogantur innoxii, uidetur equum atque rationabile, ut isdem, in cuius cura et potestate erat, qui eidem femine uim intulit, uel eam ad scelus pellexit, accersatur, et magis per illum causa inuestigetur, et ipse inuehatur, atque secundum legem examinetur, et uel legali iudicio liberetur, uel cum complice puniatur, ne iuste iudicare uolentes suspicio quecunque remordeat, uel derogantes dicant, quia femina terrore et afflictionibus territa mendacium super se dixerit, quod mendacium sua libertate potitus, a se qui auctor criminis dicitur, et ab ipsa depellere poterat, si ei lex et iustitia seruaretur. Legant equi iudices primi libri legis Romane capitulum sextum de stupratoribus, et septimum de incestis ac turpibus nuptiis, 559 et cetera que Christiana iura  depromunt, de quorum iudicio ad nos in talibus quecunque femina uenerit deprehensa, canonicum in illam iudicium exercere curabimus.

INTER. XIII. Si idem rex, postquam talia de prefata uxore sua audiuit, et ab eius carnali commercio suspensus fuit, forte concubina usus adulterium perpetrauerit, et si hoc ad plurimorum peruenit notitiam, quo debeat sanari medicinali iudicio.---RESP. Si forte, ut fertur, rex de quo agitur, post legaliter initum coniugium, cum alia aliqua carnis commistione negotium concumbendi exercuit, negari non potest adulterium perpetrasse, etiam si femina, quam duxit uxorem, de talibus, sicut reputatur, rea fuerit fortassis inuenta, quoniam post legaliter initum coniugium ante legalem diffinitionem presumpsit illicita. Quo autem debuit sanari medicinali iudicio, sacri decernunt canones, uidelicet, ut. penitentia, et secundum leges statutas, absque persone respectu, episcopi arbitrio, et penitentie tempora decernantur.

INTER. XIu. Si fortassis acciderit ut quiscunque homo sacramento se obligauerit quod criminosum sit agere, utrum quod iurauit, ne incurrat periurium, debeat adimplere an, ne, crimen admittat, quod male iurauit in irritum  debet ducere.---RESP. Si aliquid forte nos incautius iurasse contigerit, quod obseruatum peiorem uergat in exitum, libere illud consilio salubriori mutandum nouerimus, ac magis instante necessitate peierandum nobis, quam pro uitando periurio in aliud crimen grauius esse diuertendum.

INTER. Xu. Si hoc uerum esse possit quod plures homines dicunt, quia sunt femine que maleficio suo inter uirum et uxorem odium irreconciliabile possunt mittere, et inenarrabilem amorem iterum inter uirum et feminam serere, et quod uir legitime sortitam coniugem maritali commercio non possit adire, et aliis ualeat feminis commisceri, et itidem eodem maleficio, potentia concumbendi, et dilectio quondam habita, per artem maleficarum possit restitui.---RESP. Potest sepe occulto, sed nunquam et nusquam iniusto, diuino iudicio, sicut Scripturarum auctoritate, et maiorum doctrina in opusculi corpore demonstrabimus.

INTER. XuI. Que sit causa cur Deus, ut dicitur, sepe in legitimo coniugio permittat talia fieri.---RESP. Occulta iustitia Dei licentia malignis spiritibus datur, ut quos uolentes in peccati laqueo strangulant, in peccati penam ex  iustitie retributione etiam nolentes trahant.

INTER. XuII. Et si forte tales uiri malefici, uel incantatrices femine inuente fuerint, quid de huiusmodi fieri debeat.---RESP. uehementius pastoralis custodia erga tales debet inuigilare, atque publice in populo contra huiusmodi rei uiros sermonem facere, eosque a tanti labe sacrilegii, et diuini intentione iudicii, et presentis uite periculo, adhortatione suasoria reuocare. Quos tamen, si emendare se a talibus atque corrigere nolle repererit, feruenti zelo debet comprehendere. Et si quidem serui sunt, uerberibus cruciatibusque, ut ad emendationem peruenire ualeant castigare: si uero liberi, inclausione digna, et districta penitentia eos debet cercere. Rex autem, si huiusmodi homines ecclesiastica medicina sanari non possunt,  equitatis iudicio ut impios debet de terra perdere.

INTER. XuIII. Si sepe fata femina iterum in iudicium uenerit, et innoxia reperta fuerit, utrum ad eam uir eius redire debeat, an alteri femine ualeat sociari.---RESP. Hoc superfluum est iterare, quia supra ostendimus, quod si ante legaliter initum coniugium innoxia, et legaliter nupta suo uiro fidem seruasse reperta fuerit, secundum euangelicam et apostolicam ueritatem, et leges ecclesiasticas, atque catholicorum doctrinam, legitimum coniugium non ualeat separari: et si uir et uxor separati fuerint, aut innupti permaneant, aut mutuo reconcilientur.

INTER. XIX. Si ipsa femina criminibus obnoxia de quibus reputatur inuenta fuerit, utrum idem rex alteri femine coniungi ualeat.---RESP. Si secundum leges Christianas, forenses scilicet atque ecclesiasticas, inuentum fuerit quod illa coniunctio legalis non fuerit, sed magis incestus, et nullo coniugii nomini deputandus, ualebit.

INTER. XX. Si tales cause reputate fuerint etiam ipsi regi, unde publicam penitentiam agere debeat, postquam illa criminosa 560 inuenta fuerit, trum ipse rex post publicam penitentiam coniugem legitimam possit accipere. ---RESP. Si postquam penitentiam gesserit, timens  lapsum incontinentie iuuenilis, copulam uxoris elegerit, ne crimen fornicationis incurrat, rem uidebitur facere uenialem, si preter coniugem nullam omnino cognouerit: in quo tamen non regulam constituimus, sed quid sit tolerabilius estimamus.

INTER. XXI. Si legaliter reiecta illa que criminata est, ipse etiam rex post actam penitentiam, si uoluerit, concubinam quam habuit, et cum qua post initum coniugium adulterasse dicitur, in coniugem possit accipere.---RESP. Quia una est lex uiri et femine, si solutus fuerit a lege coniugis, sicut Paulus dicit de uxore, nubat cui uoluerit, tantum in Domino, hoc est, ut Ambrosius dicit, sine suspicione turpitudinis, et religionis sue femine nubat, hoc est in Domino nubere. Que solutio, et licita copulatio duobus intelligitur, et duobus fit modis: scilicet in his qui aut nunquam legale inierunt coniugium, aut morte intercedente soluti sunt a lege coniugii. Denique, mortuo uiro uel femina, cum quo uel cum qua uerum connubium fuit, fieri post penitentiam uerum connubium potest cum qua prius adulterium fuit. Summopere tamen est obseruandum, ne concubine uel cuiuslibet alterius femine copulam coniugalem rex, super quo uoluerunt consulere consulentes,  aliquo modo expetat, antequam legali uirorum illustrium iudicio, et sacerdotali decreto, coniux, quam legaliter accepit, ipso etiam coniugis nomine iudicetur indigna, aut diuino iudicio migret a corpore: neque ante legitimam penitentiam in adulterio deprehensus, secundum leges Ecclesie, coniugi legitime, multo minus eidem, de qua agitur, concubine se copulet.

INTER. XXII. Utrum sequendum sit quod quidam dicunt quosdam docere episcopos, ut sibi confessis uiris uel feminis debeant patrocinium defensionis impendere, ne quisquam huiusmodi personas ad iudicium reipublice audeat pro criminibus, unde eis confesse fuerant, etiam si multis nota sunt crimina, prouocare.---RESP. Hoc quam absurdum sit, quilibet sensatus, licet ignoret leges Ecclesie, recognoscit, sicut in subsequenti opusculo ex auctoritate maiorum sufficienter ostendere procurabimus.

INTER. XXIII. Si, ut quidam dicunt, se non ex consensu uir et mulier propter continentiam, sed propter dissidium aliquod separare uoluerint, uel si separati se continere nequiuerint, uel reconciliari noluerint, auctoritate sua episcopi possint eorum fragilitati consulere, dicentes quia  secreta confessione ad ecclesiasticam confugerant pietatem, sicut Bosonis mulier, de qua in synodo apud Leucorum ciuitatem habita fuimus cum interpellatione commoniti, et ideo ab aliis quam ab episcopis, quibus confesse tales persone fuerant, non debeant iudicari.---RESP. Sciant quicunque hec dicunt, secundum quemdam modum huiusmodi capitulum quartum erroris fuisse illorum. Si quatuor enim capitulis errauerunt, qui sancte synodo Chalcedonensi derogare et contraire presumpserunt, et ab apostolica sede, atque unanimitate totius mundi episcoporum, sunt ut erronei condemnati. Denique septem questiones, quas preter istas soluendas accepimus, in processu opusculi exponemus.



561 PRAEFATIO.


 Cur ad omnes generaliter scribat, et de interrogationibus ad se missis que scribendi occasionem dederunt.

Dominis regibus gloriosis, et uenerandis consacerdotibus nostris, ac cunctis in sinu catholice Ecclesie collocatis, HINCMARUS, nomine, non merito, Rhemorum episcopus, ac plebis Dei famulus, una cum collegis dominis et fratribus meis Rhemorum dieceseos uenerandis episcopis.

De omnibus dubiis uel obscuris que ad recte fidei tenorem uel pietatis dogmata pertinent, sancta Romana Ecclesia, ut omnium Ecclesiarum mater et magistra, nutrix ac doctrix, est consulenda, et eius salubria monita sunt tenenda, maxime ab his qui in illis regionibus habitant in quibus diuina gratia  per eius predicationem omnes in fide genuit, et catholico lacte nutriuit quos ad uitam preordinauit eternam. Unde quoniam, sicut beatus Innocentius ad Decentium Eugubinum scribit episcopum , »manifestum est in omnem Italiam, Gallias, Hispanias, Africam atque Siciliam, insulasque interiacentes, nullum instituisse Ecclesias, nisi eos quos uenerabilis Petrus aut eius successores constituerint sacerdotes, oportet eos hoc sequi quod Ecclesia Romana custodit, a qua eos principium accepisse non dubium est, ne dum peregrinis assertionibus student, caput institutionum uideantur amittere.« Sed et quia, ut beatus Celestinus, eiusdem prime sedis epicopus, ad uenerium et ceteros Gallicanos dicit episcopos : »Non est agentium  causa solorum, quando uniuersalis Ecclesia quacunque 562 nouitate pulsatur;« et ad Nestorium Constantinopolitanum scribens  decernit »quod omnes debeant nosse quod agitur quoties omnium causa tractatur, ad omnes uox nostre humilitatis emittitur,« quia licet de rege et regina, uiro scilicet et uxore, qui secundum sacram auctoritatem iam non sunt duo, sed una caro, tractetur, de causa omnium generaliter agitur, que sacramentum magnum a diuino Apostolo in Christo et in Ecclesia appellatur , in quibus salus uniuersorum consistere creditur. De Christo enim Petrus apostolus protestatur: Quia non est nomen sub celo datum hominibus, in quo oporteat nos saluos fieri ; et sicut in diluuio omnes  perierunt quos non arca continuit, ita nemo saluari potest qui fide recta et bonis operibus in unitate sancte Ecclesie non permanserit.

Sed et hac spiritali ratione prelata, de tam eminentissimi nominis dignitate et talibus personis causa non exigua uentilatur, ut reges terre, et omnes populi principes, et omnes iudices terre, iuuenes et uirgines, senes cum iunioribus, in hac intendere debeant, et iudicii ueritatem, et sacerdotalem consensum, et regie mansuetudinis, patientie et dilectionis  studium erga honorem suum; unde scriptum est: Honor regis iudicium diligit ; et: Iustitia firmatur thronus eius ; et item: Iustitia et iudicium, preparatio sedis tue . Et licet sint alie uirtutes sine quibus ad regnum non peruenitur eternum, tamen sine his tribus quas posuimus, tyrannus fieri potest, regnum autem salubriter nemo potest obtinere terrenum, id est sine mansuetudine, quia mansueti hereditabunt terram , sine patientia, quia melior est patiens uiro forte, et qui dominatur animo suo expugnatore urbium ; et: In patientia uestra possidebitis animas uestras ; sine uera dilectione, de qua dictum est: Qui diligitis Dominum, odite malum ,  quoniam qui diligit iniquitatem, odit animam suam . Et item in psalmo scriptum est: Intende, prospere procede et regna: propter ueritatem, et mansuetudinem, et iustitiam , quia ueritatem exsequens, mansuetudinem cum iustitia conseruabit, ut nec zelum rectitudinis in mansuetudinis pondere derelinquat, nec rursum pondus mansuetudinis rectitudinis zelo perturbet, quoniam, ut Sapientia dicit: Rex qui sedet in solio iudicii dissipat omne malum intuitu suo ; et item: Rex qui iudicat pauperes in ueritate, thronus eius in eternum fundabitur .

Ex sacerdotalis uero consensus atque discriminis parte Domino dicitur: Misericordia tua ante oculos meos est, complacui in ueritate tua. Non sedi cum  concilio uanitatis, et cum iniqua gerentibus non introibo. Odiui Ecclesiam malignantium, et cum impiis non sedebo. Lauabo inter innocentes manus meas, et circumdabo altare tuum, Domine, ut audiam uocem laudis tue, et enarrem uniuersa mirabilia tua . Sed, ut sanctus dicit Gregorius : »uideo alios quibus per locum magisterii exhortandi sunt officia arguendique commissa, quia uident aliquid illicitum admitti, et tamen dum quorumdam potentum offendere gratiam metuunt, arguere non presumunt. Quisquis iste est, quid aliud facit, nisi uidet 563 lupum uenientem et fugit? Fugit, quia tacuit; tacuit, quia, despecta eterna gratia, temporalem gloriam plus amauit. Ecce ante potentis faciem intra sui se latebras silentii abscondit, et  sicut persecutioni publice, sic occulte locum dedit timori. Bene de talibus dicitur: Dilexerunt gloriam hominum magis quam Dei. . Quisquis igitur talis est, si hec districte iudicantur, et si persecutio publica defuit, tamen tacendo Christum negauit.«

Iudicibus autem precipitur: Si uere utique iustitiam loquimini, recta iudicate, filii hominum . Ut cum quisque mortalium iudicium dederit publicum, si uerum loquitur, uerum et iudicet,  nec ponat blanditiis sermonum muscipulam deceptionis, per quam occulte interimat innocentes, attendens quia homo uidet in facie, Deus autem in corde; et si oculus, id est intentio cordis, simplex fuerit, totum corpus, id est omnis actio lucida erit: si autem ipsa intentio tenebrosa fuerit, iam tenebre, que in actione erunt, ut modum, ita et nomen tenebrarum pene excedunt. Et sanctus Gregorius dicit : »uideo namque nonnullos ita personam potentis accipere, ut, requisiti ab eo, pro fauore eius non dubitent in causa proximi ueritatem negare. Et quis est ueritas, nisi ille qui dixit: Ego sum uia, ueritas, et uita?  Neque enim Ioannes Baptista de confessione Christi, sed de iustitie ueritate requisitus, occubuit:  sed quia Christus est ueritas, ad mortem usque idcirco pro Christo, quia uidelicet pro ueritate peruenit.« Et beatus Beda : »Multi hodie Iude scelus, quod Dominum ac magistrum Deumque suum pecunia uendiderit, uelut immane et nefarium exhorrent, nec tamen cauent. Nam cum pro muneribus falsum contra quemlibet testimonium dicunt, profecto quia ueritatem pro pecunia negant, Dominum pecunia uendunt. Ipse enim dixit: Ego sum ueritas. Cum societatem fraternitatis aliqua discordie peste commaculant, Dominum produnt, quia Deus caritas est ; qui, etiam si nullus pecuniam det, Dominum argenteis uendunt, quia principis seculi imaginem, id est exempla hostis antiqui, neglecta Conditoris, ad quam creati sunt,  imagine, sumunt.« Ille etiam Dominum uendit, qui, eius amore ac timore neglecto, terrena et caduca, imo etiam criminosa, plus amare et curare conuincitur. Cum hec ita se habeant, necesse est et ecclesiasticis et publice rei iudicibus, ut ita sub oculis superni iudicis in quacunque causa, et de quacunque persona decernant iudicium, quatenus non sit in eodem iudicio aliquid fermenti malitie, doli, placiditatis, simulationis siue cupiditatis, uel spes cuiuslibet acquisitionis, sed totum azyma sinceritatis et ueritatis, id est iudicium iustitie, equitas ueritatis, puritas ueritatis, ne, quod absit, maledictionem iudices incurramus, que generaliter a nobis ipsis et a cuncta imprecatur Ecclesia in dicto prophete:  Muta fiant labia dolosa ; et: In corde et corde locuti sunt, disperdat Dominus uniuersa labia dolosa , que aliud dicunt et aliud corde abscondunt, a quibus interdum constat 564 quod dicitur, sed alio sensu interpretantur quod dicunt, quam teste conscientia sentiunt.« Et sanctus Hieronymus in Commento Matthei  dicit: »Falsus testis est qui non eodem sensu dicta intelligit quo dicuntur.« Et de quibus iterum scriptum est: Labor labiorum ipsorum operiet eos , quando operientur sicut diploide confusione sua , id est ponentur sicut clibanus ignis in tempore uultus Dei ; uidelicet ut interius et exterius ardeant in seculo iam uenturo. Qui aliter ante conspectum illius, cui cogitatio  hominis confitetur, liberi iudices esse non possumus nisi ex corde et ore uera dicamus: uere, quia tunc iuste iudicemus, et hoc etiam cum timore et tremore, ne forte ignorantia delinquamus; quoniam, cum sit dictum: In quo iudicio iudicaueritis, iudicabitur de uobis ; et: Si non reprehenderit nos cor nostrum, maior est Deus corde nostro, et nouit omnia ; et ideo in his etiam que apud homines certa sunt, securi esse non possumus, scientes, ut Paulus dicit, quia Dominus est qui nos iudicat , qui sepe iudicio humano iustificamur.

Quapropter regibus scribimus, ut quos Deus ideo in tam excellentissimo loco posuit, ut a subiectis omnibus ualeant conspici, et ad speculi uicem haberi,  quatenus prauis et rectis uel terrori esse debeant uel amori, illa satagant facere de quibus nemo subiectorum eos iuste ualeat reprehendere, et ea studeant summopere deuitare que in subiectis pro ministerio sibi a Deo imposito necesse erit corrigere, ne audiant a redarguente se Apostolo: Existimas ergo, o homo, qui iudicas de his qui talia agunt, et facis ea, quoniam tu effugies iudicium Dei?  Et iterum scriptum est: Iudicium durissimum in his qui presunt fiet . Et sanctus Spiritus per beatos uiros Benedictum et Cyprianum confirmat quia unusquisque rex de omnibus iudiciis suis equissimo iudici Deo rationem reddet in die iudicii, et pro tantis rationem reddet, quantos sub cura sua habuerit, sine dubio addita et anime sue:  et sicut in throno hominum primus constitutus est, nisi se et sibi commissos bene rexerit, quantum cum Dei adiutorio preualuerit, omnes quoscunque peccatores sub se in presenti seculo habuit, supra se modo plagali in illa futura pena habebit.

Ad consacerdotes autem nostros, ac per hoc ad nos ipsos, sermo noster dirigitur, ut ea doceamus que Dominus docuit, ea predicemus que ipsi obnoxius conseruemus; quia sicut scriptum est: Interroga sacerdotes legem meam , ita nichilominus a Domino dictum est: Tu audiens nuntiabis eis ex me ; audiens autem, uel inspiratione superna, uel lectione diuina, de quibus scriptum est: Audiam quid loquatur in me  Dominus Deus ; et: Scrutamini Scripturas ; et: Lex Domini irreprehensibilis conuertens animas, testimonium Domini fidele, sapientiam prestans paruulis . Quod uero subsequitur, Nuntiabis eis ex me, ex me, inquit, non ex te, quia non adulatorie neque mobiliter pro uoluntate humana, sed sincere atque constanter que a Deo, siue sacra Scriptura, siue 565 sanctorum magistrorum doctrina, didicit predicator, debet auditoribus suis proponere, et sicut de nobis, utinam non ad iudicium nostrum, dicitur auditoribus: Interroga patres tuos, et annuntiabunt tibi; maiores tuos, et dicent tibi ; et per nos eisdem precipiendo suggeritur: uenite, filii, audite me, timorem Domini docebo uos ,  ita et alibi dicendo contra nos queritur: Ipsi pastores ignorauerunt intelligentiam , quia intellectus bonus omnibus facientibus eum; et tenentes, inquit, legem nescierunt me , quoniam qui fide et operibus, uita et moribus, uerbo atque exemplo, commissis non predicant, licet nominetenus colant, secundum ueritatem Dominum nesciunt, iuxta quod scriptum est: Qui ignorat, ignorabitur , uidelicet reprobabitur. Quocirca non est unde securi, nisi de misericordia Dei, esse possimus, de quorum manibus tantorum sanguis in die magni iudicii exigetur, quanti sine nostra commonitione in suis iniquitatibus pereunt, dicente Domino ad unumquemque episcopum: Quia si non annuntiaueris iniquo iniquitatem suam, et ille  iniquus non fuerit conuersus a uia sua praua, ipse iniquus in iniquitate sua morietur, sanguinem autem eius de manu tua requiram . Timendum est etiam ne dicatur ab inspectore conscientiarum, quanto magis operum, nobis: Clauem scientie tulistis, ipsi non introistis , et alios qui introire poterant, licet uerbo admonuissetis, opere destruxistis. Et sciendum est, et cum timore ac tremore maximo continue recolendum, quia sicut spiritalius, ac proinde maius, tanto est periculosius episcopale quam regium ministerium, quanto et pro ipsis regibus rationem reddituri sumus Regi regum et Pastori pastorum in die tremendi examinis.

Ad cunctos etiam in sinu catholice Ecclesie collocatos  hinc loqui decreuimus, ut et ipsi talia committere caueant, et quantum ex ipsis est, agentibus non consentiant et per adulationem non faueant. De qualibus mirabilis dicit Apostolus: Quoniam qui talia agunt, regnum Dei non consequentur ; et item: Qui talia agunt digni sunt morte, non solum qui faciunt illa, sed etiam qui consentiunt facientibus . Que idcirco in hac schedula enumerare omisimus, ne aliis dominis et consacerdotibus nostris, qui illa sufficienter sciunt, et melius ac congruentius nobis suis auditoribus exponere sapiunt, fecisse iniuriam uideamur, presertim cum frequenti apostolica lectione cunctis Ecclesiam uisitantibus inculcentur.

Hec nostra eorsum premissa tendit locutio, quia  nuper ad nos quidam ex ecclesiastico, quidam uero ex laicali ordine, et pro officii sui loco ac pro religionis merito, nec non et pro deuotionis atque nobilitatis sue cultu, non contemnende persone, quemdam libellum, cuius hic textum subiunximus, cum propositis questionibus dixerunt, petentes humiliter per Dominum nostrum Iesum Christum, qui dixit: uidete ne contemnatis unum ex his pusillis ; et: Omni petenti te tribue ; et: uolenti mutuari a te ne auertaris ; et: Ne dicas amico 566 tuo: uade et reuertere, et cras dabo tibi, cum statim possis dare ; et per beatum Petrum Ecclesie sue iussit rectoribus ut parati sint ad satisfactionem omni poscenti  se rationem reddere ; quoniam qui abscondit frumenta, id est sacri eloquii documenta, maledicitur in populis, benedictio autem Domini super caput uendentium ; quia docens ea que Domino docente didicit, maiorem docendi gratiam et ipse merebitur ab auditoribus, pretium fidei et confessionis recipiens, ut illorum petitionibus nullatenus negligeremus neque dissimularemus, aut sub aliqua excusatione differremus, sed quantotius, tacitis eorum nominibus a quibus hec proposita fuerant, quibusque de propositis rescriberemus que ex his secundum Scripturarum auctoritatem et catholicorum Patrum doctrinam, nobis Dominus dederit, per singula, sicut proposuerant, respondere breuiter studeremus. De quibus scribere  nichil uellemus, sed uel sapientium doctrinam audire, uel que sentimus uerbo tantum enuntiare; et si erat scribendum, forte possemus congruentius dicendi ordinem texere, si talium ac tantorum adiurationem uoluissemus aut ualuissemus negligere. Unde legentes hec que de sanctis Scripturis et Patrum traditionibus eorum propositionibus rescribemus, non nos de responsionum ordine inordinato succenseant, et si ad talia que ad hanc rationem fortassis non pertinent, eorum tracti questionibus deriuamus, non nos pro superfluitate refugiant, neque nostre sinceritatis responsionem quisquam ad iniuriam sui retorqueat, quoniam nos, dicti Dominici memores, Non accipias personam in iudicio ; et item dicentes sanctos apostolos, quorum, licet indigni, uices agimus,  pro modulo nostro imitantes, Non enim, inquiunt, possumus que audiuimus et uidimus non loqui , de quibus interrogati sumus, non nostra, sed uel Scripture diuine, uel eorum dicta, per quos Dominus locutus est, et a quibus illa didicimus, prout permisit breuitas temporis, et occurrit memorie, propositis questionibus, imo querentium premittentes que interrogauerant, solutionibus sine adulatione respondere curauimus. Et idcirco generaliter ad omnes scripsimus, quia ad omnium ordinum personas causam pertinere cognouimus, et eos prodere, qui nobis proposita transmiserunt, prohibiti cum adiuratione prescripta sumus. Det autem Dominus in os nostrum sermonem directum bene sonantem, ut possimus ad ea de quibus interrogati  sumus, conuenienter collecta proferre uerba eorum, quibus Dominus dicit: Non uos estis qui loquimini, sed Spiritus Patris uestri qui loquitur in uobis . Det etiam gratia Domini nostri Iesu Christi, qui uult omnes homines saluos fieri , et neminem uult perire, ut placeant per nostre humilitatis seruitutem dicta sanctorum excerpta in conspectu audientium ea, quibus generaliter Deus dicit: Qui est ex Deo, uerba Dei audit . Quique discipulis suis dixit: Qui uos audit, me audit , et remoueat ab omnium audientium interiore cordis auditu obaudiendi 567 duritiam, qui iussit remouere a sepulcro Lazari lapidem , et auferat inobediendi uecordiam,  qui olim promiserat per Prophetam: Auferam a uobis cor lapideum, et dabo uobis cor carneum; et Spiritum meum ponam in medio uestri, et faciam ut in preceptis meis ambuletis, et iudicia mea custodiatis, et operemini ; ne eis, quod absit, contemnentibus sanctorum suorum consilia, quibus dixerat: Qui uos spernit, me spernit , quod est ualde terribile dicat: Propterea uos non auditis, id est non obeditis, quia ex Deo non estis .

Et nemo nos exsecret impudicos de huiusmodi impudicitiis, quas uerecunde aures erubescendo refugiunt, sermocinantes, quia timore Christi, quem in se locutum fuisse ueraciter dixit, Paulus inter alia de talibus disputauit, illa que ex interrogatis  sentire poterimus, nequaquam tacere audebimus, terrente nos eo atque dicente: Qui me erubuerit et meos sermones, hunc Filius hominis erubescet, cum uenerit in maiestate sua, et Patris, et sanctorum angelorum .

Nemo etiam debet exacerbari audiens turpitudines infirmitatum quas uenenata diabolice malignitatis calliditas humane infligit fragilitati, sciens se, secundum Apostolum , circumdatum esse infirmitate, et considerans seipsum, ne forte et ipse tentetur. Neque debet metuere, beato dicente Gregorio in Regula pastorali , »ut dum aliena tentamenta condescendendo cognoscit, auditis tentationibus etiam ipse pulsetur, quia et  hec eadem, per quam populi multitudo in lutere, iubente Domino, per Moysem facto diluitur, aqua procul dubio luteris inquinatur. Nam dum sordes diluentium suscipit, quasi sue munditie serenitatem perdit. Sed hec nequaquam pastori timenda sunt, quia, Deo subtiliter cuncta pensante, tanto facilius a sua eripitur, quanto misericordius ex aliena tentatione fatigatur.« Et tanto alienarum infirmitatum impuritates et patienter audire, et infirmis medicinali consilio, prout cuique expedire uiderit, debet modis omnibus subuenire, quanto Deum, ut ipse per prophetam dicit , sustinendo laborare in nostris iniquitatibus, et occulta decora nostra, et ipsarum etiam cogitationum immunditias conspicere, et misericorditer portare, diutina exspectatione  ignorare non potest. Unde sanctus Augustinus in libro quarto contra Iulianum, dicit: »Nos certe, si eos in quos nobis potestas est, ante oculos nostros perpetrare scelera permittamus, rei cum ipsis erimus. Quam uero innumerabilia ille permittit fieri ante oculos suos, que utique si noluisset, nulla ratione permitteret? et tamen iustus et bonus est, et quod post patientiam dat locum penitentie, nolens aliquem perire.« Quod cur fiat sanctus demonstrat Gregorius  exponens Scripture testimonium: Altissimus est enim patiens redditor , »quoniam et patitur mala nostra et reddit. Nam quos diu ut conuertantur tolerat, non conuersos durius damnat.«



568 INTERROGATIO PRIMA.


Aiunt enim primo capitulo: Uxor domini regis Lotharii primo quidem reputata est de stupro, quasi frater suus cum ea masculino concubitu inter femora, sicut solent masculi in masculos turpitudinem operari, scelus fuerit operatus, et inde ipsa conceperit, quapropter ut celaretur flagitium potum hausit, et partum abortiuit. Que ipsa denegans, probationis auctore testibusque deficientibus, iudicio laicorum nobilium et consultu episcoporum, atque ipsius regis consensu, uicarius eiusdem femine ad iudicium aque feruentis exiit, et postquam incoctus fuerat ipse repertus, eadem femina maritali toro ac coniugio regio, decreto quo suspensa fuerat est etiam restituta. Sicque post spatium temporis,  utrum de eadem re an de commisso post initum coniugium, a quibusdam episcopis talis sicut uobis transmittimus conscriptus habetur libellus, et per quorumdam ora uulgatur, quia per secretam confessionem, quam libellus iste designat, uos ceteri omnes episcopi, assumpta parabola, eam debeatis funditus a maritali connubio remouere, et si etiam amplius exegeritis, cogetur uobis dare libellum manu sua firmatum, ut sicut Ebo quondam Rhemorum episcopus per libellum secrete confessionis a sede et ordine est submotus, ita et ista per libellum secrete confessionis a maritali remoueatur consortio.  Sed et de uenerabili Rhemorum archiepiscopo nobis est dictum quoniam tali facto consentiat, et per episcopos, Wenilonem scilicet Rothomagensem archiepiscopum, et Hildegarium episcopum, uerbo uices suas impleuerit, et per Aduentium, qui cum eo Rhemis pro hac causa locutus fuerat, litteras consensus sui ad placitum regis et ad conuentum episcopalem direxerit, et per eumdem Aduentium litteras suas exinde ad apostolicam sedem transmiserit. Unde quid inde ex ueritate secundum auctoritatem tenendum sit, a uobis per ueritatem, que Deus est, remandari nobis deposcimus.

Textus autem libelli octo capitulorum huiusmodi esse dignoscitur:

CAP. I. »Nos episcopi, qui in Aquensi palatio  nuper uocati conuenimus, quid ibi sensimus, quidue reperimus, ad notitiam fratrum et cepiscoporum deducere curamus, ut ipsi aurem cordis et corporis accommodantes discernant, et unanimi consilio inueniant quem exitum et quem finem huiusmodi cause imponant.

CAP. II. »Gloriosus rex Lotharius, familiare et secretum colloquium nobiscum habens, humiliter deuota puritate suas speciales ac proprias necessitates, consilium et remedium querendo, exposuit. Nos quoque sue bone uoluntati congratulantes, lacrymis ipsius et suspiriis inuitati, et ad compassionem  flexi, Domino inspirante, petenti, querenti et pulsanti, consilium dedimus et medicinale remedium adhibuimus.

569 CAP. III. »Tunc isdem rex lugubri uoce, quod nos quidem non sine merore et dolore prosequimur, cepit nobis dicere de sua uxore, quam desiderauit habere, quod ipsa obnixis et continuis precibus postularet ut uinculis coniugalibus absoluta, maritali uidelicet toro, ut ipsa testabatur, indigna, sacrum uelamen suscipere, et Christo Domino seruire mereretur.

CAP. Iu. »Interea missus ipsius regine nos accersiuit, orans ut illam adire non tardaremus. Ad quam nos accedentes, ipsa occurrere festinauit, et pene ad pedes nostros deuoluta, cepit his uerbis multum  imprecari, propter Deum, inquiens, et propter ministerium uestrum, obsecro uos ut mihi uerum consilium detis.

CAP. u. »Cui nos e uestigio respondentes: Utinam, aimus, Dominus nobis consilium, quod tibi ueraciter et salubriter demus, administret: tantum tu dic nobis pura et ueraci tue conscientie confessione, quid est unde consilium tam expressa obtestatione requiris; quia aliter tibi quod petis prestare non possumus, nisi rei ueritatem agnoscamus. Hoc tamen premonemus, tibique diligenter prohibemus Dei et nostra auctoritate, ut nec alicuius suasione, imo deceptione, ad alios honores inuitata, nec timore cuiuslibet pene uel mortis aliquod tibi crimen falso confingas, et nos, quod absit, in errorem inducas:  sed, sicut superius monuimus, rei ueritatem, sicuti est, nec plus nec minus pandas, nosque, Domino donante, consilium et auxilium tibi prestare decertabimus, ut nequaquam a tua iustitia in aliquo defrauderis.

CAP. uI. »Nequaquam, ait illa, teste Deo et propria conscientia, teste etiam meo confessore, aut a dextris aut a sinistris aliter dicam, uel de me fatebor, nisi quemadmodum in ueritate est. Recognosco, inquit, et de me ipsa scio, quia non sum digna in coniugali copula permanere; et inde uobis testem adhibeo presentem episcopum Guntharium, cui ego confessa fui: ipse enim nouit quia ego non sum digna. Que etiam mox se uertens ad ipsum episcopum, implorando aiebat: Rogo, inquit, episcope, ut  istos tuos confratres, sicut melius scis, intelligere facias quia ita est sicuti de me testimonium perhibui. Cui memoratus episcopus: Bonum est, inquit, ut tu ipsa istis meis confratribus quod adhuc latet aperias, quatenus ex tuo proprio ore quod diiudicent audiant. Et illa: Quid necesse est, ait, ut aliter dicam nisi sicut tu nosti? propter Deum tibi sit, ut tu eis manifestes meam necessitatem, quo pariter cum seniore meo mihi licentiam detis, ut quod desidero faciam; quia, inquit, pro toto mundo nolo meam animam perdere: et ideo rogo uos propter Deum, et propter ministerium quod suscepistis, ut mihi quod postulo ad salutem anime mee non denegetis.

CAP. uII. »Tunc nos episcopi tentantes requisiuimus  an ipsa ulterius uellet inde aliquam querimoniam mouere, aut aliquas insidias moliri, si sue petitioni satisfactum fieret. Ad quod illa libera uoce: Per eam fidem quam colo, ait, uobis coram Deo promitto quia in eternum nec per meipsam nec per meum ingenium ullam inde querelam mouebo.

CAP. uIII. »Quid denique a sepefato confratre nostro, de hac re multum tristante, et angustiante, ac lugente, atque quod unquam illius confessionis 570 conscius exstitit admodum penitente, didicimus, hoc fratribus et cepiscopis, iuxta conditionem date licentie, uiua uoce narrandum est, ut sicut in primordio dictum est, cum argumenta hactenus latentis cause perceperint, uno eodemque omnes consilio et consensu errorem expellant et uerum statuant.«



RESPONSIO.


De huius libelli serie superfluum duximus per singula quasi respondendo disserere, cum ipse sibi sufficiat ea que continet demonstrare, et nec nostre laudis assertione indigeat nec uituperationem refugiat. Tamen quod in quinto capitulo ipsius relegimus dictum de qua agitur femine: »Hoc premonemus, tibique diligenter prohibemus Dei et nostra auctoritate, ut nec alicuius suasione, imo deceptione, ad alios honores inuitata, nec timore cuiuslibet pene uel mortis, aliquod tibi crimen falso confingas, et nos, quod absit, in errorem inducas,« mirum est si ante non fuit cognitum quod ab ea erat dicendum,  cur talia eidem femine ante confessionem fuere premissa: et si pluribus que dicenda erant ante fuerunt percognita, cur quasi sub secreta confessione que dicta sunt profitentur esse recepta. Sed hoc modo accidere potuisse putamus, quia sicut legimus in litteris diuinitus inspiratis, non semper adest prophetis spiritus prophetie, dicente Eliseo de Sunamite ad Giezi puerum suum: Dimitte illam, anima enim eius in amaritudine est, et Dominus celauit a me, et non indicauit mihi ; et quando uult iterum idem spiritus adest prophetis. Unde et Achias, diuino Spiritu inspiratus, ad uxorem Ieroboam dicit, mox ut audiuit sonitum pedum eius intreuntis per ostium: Ingredere, uxor Ieroboam,  quare te aliam esse simulas?  Quapropter si Domini Spiritus, quoniam, testante Apostolo , et pastores Ecclesie prophete sunt, reuelauit auriculam alloquentium mulierem, ad se cum simulatione fortassis aduenientem, in potestate ipsius spiritus est, qui ubi uult spirat, ut occulta reuelatione illis suggesserit, eidem mulieri Dei et sua auctoritate precipere, ne eis simulata presumeret quoquomodo indicare. Nos autem de incertis diu disputare non uolumus, qui certa ex Scripturarum auctoritate proferre ualemus. Nam de adhortatione ad confessionem dictum legimus: Reuela Domino uiam tuam, et spera in eum . De subsequente autem adhortationem confessione item legimus: Dixi: Pronuntiabo iniustitiam meam Domino,  et tu remisisti impietatem peccati mei . Huic quoque confessioni a Domino repensa est remissio, non punitio, que non est extorta per metum, sed prolata ad indulgentie spem per medicabile hortamentum, ut item dixit: Et ex uoluntate mea confitebor ei ; nec inuitata ad presentem honorem, sed ad futuram beatitudinem, quia scriptum est: uanum est uobis ante lucem surgere: surgite postquam sederitis, qui manducatis panem doloris . Ille enim 571 ante lucem surgit, qui a Dei custodia per negligentiam mandatorum eius se alienans cadit, et ante diem uenturi seculi in hac uita que nocti est similis, honoribus extolli ac proficere appetit. Sedendum ergo prius est per penitentiam, ut post recte surgamus  per indulgentiam, quia quisquis nunc se sponte per penitentiam non humiliat, nequaquam hunc sequens gloria exaltat. Qualiter autem non exaltari, sed humiliari per confessionem et penitentiam debeamus, Dominus in Euangelio Luce habitum penitentis demonstrat, dicens: Olim in cinere et cilicio sedentes penitentiam egissent ; et in psalmo: Humiliaui in ieiunio animam meam ; et: Induebam me cilicio ; et: Factus sum conturbatus ; et: Cinerem tanquam panem manducabam, et potum meum cum fletu temperabam ; et: uigilaui, et factus sum sicut passer solitarius in tecto . Unde et sacri canones iubent  ut penitentes tempore quo penitentiam petunt, impositionem  manuum et cilicium super capita a sacerdote, sicut ubique constitutum est, consequantur. Et : Manus impositionem, cuius crimen uulgatum est, ante absidem accipiat; quod unusquisque publice penitens ab episcopo suo, de cuius parochia est, debet suscipere. Illud autem quod generaliter ledit Ecclesiam, a synodo, id est conuentu episcopali, medicabiliter debet sanari. Et miro modo hic libellus episcopalem, qui pro causa generali fieri debet, et secretam describit confessionem, que specialem postulat medicinam.

Sed et septimum capitulum, in quo tentando interrogatur femina iam designata, ut ibi scriptum est: »Utrum inde aliquam uellet querimoniam remouere, aut aliquas insidias moliri, si sue petitioni  satisfactum fieret,« ex quo iuratio demonstratur elicita, tarditatis nostre est ingeniolo suspectum; ideo a nobis nichil est inde responsum, ne deuiare aut a legali tramite aut a capituli semita uideamur.

De eo etiam quod in premissi libelli octauo capitulo scriptum est: »Quid denique a sepe fato confratre nostro de hac re multum tristante, et angustiante, ac lugente, atque quod unquam illius confessionis conscius exstitit admodum penitente didicimus, hoc fratribus et cepiscopis iuxta conditionem date licentie uiua uoce narrandum est, ut sicut in primordio dictum est, cum argumenta hactenus latentis cause perceperint, uno eodemque omnes consilio et consensu errorem expellant et uerum  statuant,« sciant et quicunque uenerandi episcopi, et reges gloriosi, et omnes in sinu matris Ecclesie collocati, quia hanc latentem causam sub hac conditione potius ignorare quam scire uolumus, pro causis quas ostendemus. uidelicet, quia nimis habemus de peccatis nostris, et nobis a secrete confitentium deuotione confessis, et a nobis subditis publice et pondere graui commissis, ad que deflenda oculi nostri nequaquam sufficiunt: quanto magis illa que latent, et per alios sanari melius quam per nos possunt et ablui, curiositate, que graue est, ut dicit Gregorius, uitium, illa discere et audire queramus. Unde superadiecto cumulo 572 sic lugeamus, sicut ille pius et sanctus uir, cui illa femina confessa fuit, tristissimus et angustians atque penitens,  quia illius confessionis conscius fuerat, sicut ibi scriptum est, luxit. Sed legimus quia luxit Samuel Saulem, quoniam abiecit eum Dominus, ita ut Dominus diceret ei: Usquequo tu luges, Saul, quoniam ego abieci eum?  Sed non legimus eum cuiquam manifestasse pro quo illum peccato luxerit, nisi ipsi Sauli, et quantum lacryme ipsius inde Domini auribus intimarunt.

Altera causa est quia Spiritus sancti oraculo cautum esse dignoscitur ut quique peccantes peccatorum suorum latentes causas spiritalibus senioribus patefaciant, qui sciant et sua et aliena uulnera curare, et non detegere ac publicare. Et propterea in sacris canonibus Africani concilii scriptum habetur . Ut si quando episcopus dicit aliquem sibi soli  proprium crimen fuisse confessum, atque ille neget, non putet ad iniuriam suam episcopus pertinere quod illi soli non creditur; et si scrupulo proprie conscientie se dicit neganti nolle communicare, quandiu excommunicato non communicauerit suus episcopus, eidem episcopo ab aliis non communicetur episcopis, ut magis caueat episcopus ne dicat in quemquam quod aliis documentis non potest conuincere. Quid est enim crimen confesso nolle communicare, nisi confessionem criminis publicare? Et quantiscunque episcopis femina ipsa secreta confessione delictum suum prodiderit, sic quasi uni dixerit, secretum haberi debebit. Unde Augustinus exponens sententiam Leuitici: Si peccauerit anima, et audierit uocem iurantis, testisque fuerit quod aut  ipse uidit aut conscius est, nisi indicauerit, portabit iniquitatem suam , ita dicit : »Hoc enim, inquiens, uidetur dicere, peccare hominem, quo audiente iurat aliquis falsum, et scit eum falsum iurare et tacet. Tunc autem scit, si ei rei de qua iuratur testis fuerit, aut uidit, aut conscius fuit, id est, aliquo modo cognouit, aut oculis suis conspexit, aut ipse qui iurat illi indicauit, ita enim potuit esse conscius. Sed inter timorem huius peccati, et timorem proditionis hominum, non parua exstat plerumque tentatio. Possumus enim paratum ad periurium admonendo uel prohibendo a tam graui peccato reuocare; sed si non audierit, et coram nobis de re quam nobis indicauerat  falsum iurauerit, utrum prodendus sit, si proditus etiam in periculum mortis incurrat, difficillima questio est. Sed quia non expressit cui hoc indicandum esset, utrum illi cui adiuratur, an sacerdoti, uel cuipiam qui non solum eum qui persequi non potest irrogando supplicium sed etiam orare pro illo potest, uidetur mihi quod se homo soluat etiam a peccati uinculo, si indicet talibus qui magis possunt prodesse quam obesse periuro, siue ad corrigendum, siue ad Deum pro illo placandum, siue ipse confessioni adhibeat medicinam et cetera que ibi prosequitur.« Quod autem de uno peccato diximus, de aliis etiam 573 debet intelligi. Et Salomon dicit: Qui ambulat fraudulenter, reuelat arcana; qui autem fidelis est, animi celat commissum . Et sanctus Gregorius in Pastorali regula  dicit: »Tales, inquiens, sese qui presunt exhibeant, quibus subiecti occulta quoque sua prodere non erubescant; ut cum tentationum fluctus paruuli tolerant, ad pastoris mentem, quasi ad matris sinum, recurrant; et hoc quod se inquinari pulsantis culpe sordibus preuident, exhortationis eius solatio ac lacrymis orationis lauent.« Et notum de seipso unicuique constat, quia nemo est qui prelato suo peccata sua prodere non erubescat, si se denudari uel publicari putauerit. Et in Carthaginensi concilio precipitur : »Ut episcopus nullius causam audiat, de qua ei necesse erit publice iudicare, absque presentia clericorum suorum; alioquin irrita erit sententia episcopi,  nisi presentia clericorum suorum confirmetur.« Et Dominus in Euangelio delinquentem, adhibito uno uel duobus precipit commoneri , ne quando ad Ecclesiam fuerit deferendum, qui monuerat, non corrector, sed, deficientibus testibus, iudicetur potius criminator.

Tertia causa est quia de absconditis iudicare non possumus, nec debemus, que nos latent, sicut et hec causa, que latens in ante fato libello pronuntiatur, et nesciri a nobis perpetuo cupitur, si secreto consilio sanari nequitur. Et quoniam de latentibus iudicare non possumus, beatus Innocentius ad Exuperium Tolosanum scribit episcopum , requirentem cur communicantes uiri cum  adulteris uxoribus non conueniant, cum contra uxores in consortio adulterorum uirorum manere uideantur, cum super hoc Christiana religio adulterium in utroque sexu pari ratione condemnet. [Quia uiros suos, inquiens, mulieres non facile de adulterio accusant, et non habent latentia peccata uindictam. uiri autem liberius uxores adulteras apud sacerdotes deferre consueuerunt; et ideo mulieribus, prodito earum crimine, communio denegatur: uirorum autem latente commisso, non facile quisquam ex suspicionibus abstinetur, qui utique submouebitur, si eius flagitium detegatur. Cum ergo par causa sit, interdum probatione cessante, uindicte ratio conquiescit.]

 Textus libelli septem capitulorum taliter continetur.

CAP. I. »Postquam domnus noster Lotharius, serenissimus ac gloriosissimus rex, Tetbergam cum consensu et uoluntate fidelium suorum ad coniugium more regali sibi sociauit, et discordiarum querele inter eos ceperunt exoriri, dictum est eidem principi a quibusdam quomodo memorata Tetberga scelus quoddam horribile ac nefas patratum uulnus occultum in animo siue in corpore haberet, in quo Deum grauiter offensum haberet, pro quo etiam illi non esset digna, neque liceret uel eum deceret ad coniugium eam amplius habere.

CAP. II. »Ex opinione uero premissa, que de illa per ora quorumdam uolitabat, prefatus rex in  conspectu fidelium suorum secrete ac manifeste 574 frequenter collocutus fuit, et cum eis rationes habuit, unde iudicium postea per ipsorum consilium exstitit factum, sed non diuina pietas indulgens rei ueritatem manifestare uoluit, sed cum postmodum ad fratrem suum Ludouicum imperatorem in Italiam deuenisset, illuc apertius patratum scelus est illi manifestatum.

CAP. III. »Proinde ne suspicio ista et nequissima fama de uxore regia diutius inexaminata aut improbata maneret, quatenus idem dominus noster certior securiorque effectus de hac causa, cum que illi agenda erant more regali liberius exsequerentur, conuenerunt iussu eiusdem principis, anno uidelicet Incarnationis Dominice 860 et regni eius u, indictione  uIII, u Idus Ianuarii, Aquis palatio, Guntharius summus capellanus et Teotgaudus archiepiscopi, Aduentius et Franco episcopi, Hegil, et Odelingus abbates, siue alii fideles eius. Quibus omnia superius inserta referens, iubendo monuit prescriptos episcopos atque abbates, dirigens ad illam ut de predicta fama apud eam omnem rei ueritatem perquirerent, sicuti et fecerunt. Nam ipsa confessa est eis, coram Deo et angelis eius, omnia queque in illa erant, omneque secretum iuxta exortam famam penitus apparuit illis, ipsique reuersi nuntiauerunt predicto regi quod ad uxorem non liceret illi eam habere.

CAP. Iu. »Primus Guntharius dixit: Confessa est Deo et nobis quod uulnus in se haberet interius,  non tamen sua sponte, sed uiolenter sibi illatum, pro quo indignam se esse omnino iudicauit ad regalem siue maritalem torum iam ulterius accedere, et nullatenus posset pro predicto scelere, quod turpe est dicere, coniugium famulare cum eo, uel cum quolibet amplius habere: et ideo deprecata est licentiam sibi dari mutandi secularem habitum, et a uirili commistione discedendi, nulla interueniente fraude iracundie, uel etiam uoluntate, quam contra eumdem regem haberet, sed ut, illa discedente, ipse animo et corpore solaretur, et ipsa quod inique egit, per Dei misericordiam, et eorumdem episcoporum orationes, deflere potuisset.

CAP. u. »Aduentius dixit: Hoc me facinus et  factum hactenus latuit, et nefas est illud ut deinceps more maris et femine simul conueniatis. Et si tamen, ut prius fuit, uobis esset amabilis et dilecta, darem uobis consilium secundum ministerium mihi commissum, et probarem omnino ne ulterius lateri uestro sociaretur sicuti coniux, sed iuxta petitionem eius uelum accipere et habitum mutare hoc permitteretis.

CAP. uI. »Similiter Teotgaudus archiepiscopus dixit atque consensit.

CAP. uII. »Egil abba, uice eiusdem Tetberge, ita faciendum suasit et petiit ut, quia non sua sponte, sed ui oppressa rem nefandam perpetrauerat, tribueretur ei facultas uelandi, et locus quo patratum uulnus sanaret: quod uero simpliciter, et nullo  incumbente timore, aut qualibet occasione uel uoluntate, sed pro Dei amore et anime sue solutione petebat.«

De hoc libello rationabilius tacere quam respondere delegimus, quoniam sicuti premisso irrationabilitate ex maiori parte habetur 575 consimilis, ita ueritati et rationi adeo habetur dissimilis, ut credi non debeat a prefatis confectus episcopis.

Sed et in quodam tomo, quem ex integro propter sui prolixitatem hic scribere deuitauimus, cuius initium est: »Anno ab Incarnatione Domini 860, indictione uIII, mediante Februario mense, decernentibus gloriosis regibus Ludouico, Carolo atque Lothario iuniore, in generali conuentu optimatum ex regno almi Lotharii, actum et concilium episcoporum  Aquisgrani palatio, Guntharii Agrippinensis, Theotgaudi Treuerensis, Wenilonis Rothomagensis, Franconis Tungrensis, Hattonis uirdunensis, Hildegarii Meldensis, Hilduini Auiniensis.«

CAP. Xu. Ad locum de femina unde agitur, ita scriptum reperimus: »Porro illa, nulla securitate hoc celandi aut superandi fulta, primo regi ordinem perpetrati reatus, ut fama fuerat, enarrauit. Deinde quibusdam episcoporum simul et laicorum idipsum enucleauit. Postea quoque chartulam sue confessionis, suo rogatu conscriptam, in nostra omnium et multorum laicorum presentia, in manu gloriosi regis Lotharii porrexit, moxque coram omnibus palam locuta: Domine mi rex, inquit, propter Deum rogo, et propter uestram mercedem, ut mihi penitentiam  agere liceat, quoniam et uerbis et scripto confiteor me coniugalem copulam non mereri, ideoque prostrata suppliciter expostulo ut mihi iam nunc et deinceps non denegetis quod mee saluti posthac succurrere potest.« Textus itaque illius scripture hec uerba et hunc sensum continebat: »Ego Thietbrihc, quam feminei sexus imprudentia, et fragilitas fefellit humana, et conscientia delicti mordet, propter spem salutis anime mee, et propter fidelitatem erga seniorem meum, ueram confessionem coram Deo et sanctis angelis eius, ac uenerabilibus episcopis, siue nobilibus laicis, sic profiteor, quia germanus meus Hucbertus clericus me adulescentulam corrupit, et in meo corpore contra naturalem usum  fornicationem exercuit et perpetrauit. Hoc testificor teste mihi conscientia mea, non aliqua maleuola suggestione persuasa, neque uiolenti necessitate compulsa, sed simplici uoluntate rei ueritatem sicuti est professa. Sic me adiuuet Dominus, qui peccatores saluare uenit, et peccata simpliciter ac ueraciter confitentibus ueram indulgentiam promisit, si nichil fingo, si uera propria uoce pronuntio, et litterarum chirographo rem gestam confirmo; quia tolerabilius est mihi imprudenti ac decepte femine, coram hominibus culpam simpliciter confiteri, quam ante tribunal Domini erubescere atque eternum ue habere.«

CAP. XuI. »Hoc itaque recitato astantium animos horror pariter ac dolor perculit, ac de tanta licentia diabolice fraudis sacerdotum pectora gemitus compleuit.  Sed quamuis ista eius confessio credibilis appareret, tamen ne forte pro aliqua deceptione, aut pro timore alicuius, sepe dicta mulier mentiretur, denuo memoratum regem alloquentes, magnis eum obtestationibus astrinximus ut nobis confiteretur si eam suasione aut comminatione ad seipsam fallaciter criminandum compulisset. Econtra ipse cum maximis attestationibus 576 nobis declarauit, solam rei ueritatem illam confiteri se persuasisse, nec in ea causa industriose aliquid amplius egisse. Referebat etiam nobis in ipsa hora quomodo postquam primum infandam rem audiuit, et ueram credidit, quantum inde doluit quantumque sibi inopinatum malum et minime optata fors displicuit. Qualiter denique rem fedam patienter ferre, et nisi iam tantum  fama cucurrisset, occultare uoluit, et quantum potuit fecit. Unde et falsum iudicium se sciente pro uerifica examinatione suscepit et tolerauit, ut si fieri posset tanta turpitudo incredibilis appareret, et sic in mundo euanesceret, ipseque coram seculo in tam ignominiosa macula et ruinosa offensione non remaneret. Postquam autem reuelata pestis latere non potuit, ac ipse pondus tanti opprobrii ferre nequiuit, maxime cum partibus Burgundie atque Italie discurrens nimis diffamatam ac diuulgatam feditatem exhorruit, non est passus hanc causam sine episcoporum examine diutius subsilere. Reuera lacrymosis suspiriis multipliciter id sibi de memorata femina inculcatum, et in hoc etiam regno a plurimis affirmatum non sine gemitu repetebat.

 CAP. XuII. »Nos igitur rursus eamdem mulierem primum secreto, deinde coram laicis adiuimus, eamque cum adiuratione diuina monitis pluribus exhortati sumus, ne sibi ullo modo falsum crimen inferret, eternarum quoque penarum minis, si hoc faceret, deterrere curauimus: iterumque de nostro consilio et auxilio, tuitione ac defensione contra omnes insidias uel uiolentias securam reddidimus, tantum ut nobis iam tunc fiducialiter confiteretur utrum persuasa an compulsa ad seipsam criminandum fuisset. Ad hec illa aspero intuitu nos redarguens: Putatis, inquit, ut meipsam pro aliqua re in mundo ita perdere uoluissem? Sicut enim confessa fui, sic confiteor, et sic confitebor. Tantum obsecro  propter Dei amorem ut meis precibus desideratam misericordiam iam modo concedatis. Hinc nostra sollicitudo requisiuit an ipsa ulterius inde aliquam uellet querimoniam mouere, aut aliquas aliquando insidias moliri, si sue petitioni fieret satisfactum. Cuius obligationem et nostra illico unanimitas ita prosecuta est: Scias, o filia, quia si nostram in te tuamque confessionem sententiam exspectabis, ut te diuine et canonice comprehendat auctoritatis censura, et indissolubilis incipiat ligare sacerdotum catena, unde adhuc potes recuperare, si tamen potes, ulterius, ut estimamus, non recuperabis. Sic et laici plurimum eam admonuerunt, maxime ipsius familiares et amici admodum illam, ne se deciperet, pulsando increpabant. Ipsa tamen, ueluti si eius conscientie  secretum intuentium oculis uisibiliter appareret, immobilis in sua confessione perdurauit.

CAP. XuIII. »Quid longius immoremur? Iam omni dubietate remota, et rei ueritate comperta, nouum auditu scelus, nefandaque pollutione horrendum, presertim cuius fetorem iam diu per innumeros longe lateque fama disperserat, ne presentibus ac futuris pestiferam corruptionem inferat, nisi seuerius diligentiusque euellatur, nulla leui cura uel indulgentia tractandum uisum est. Non enim dubium est quia naturalis inter fratrem et sororem concubitus ueniam temporalis non meretur honoris, et nichil aliud restat 577 quam uindicta et penitentia. Nec habet ulterius progrediendi occasionem damnabile crimen, quod statim a preuaricatoribus multa que  fuerant licita penitus amputat; ideoque hoc eo rarius a seculo contigit, quo constat quia nullus inde exemplum sibi presumpsit, quod nunquam ueniale apud mundi gloriam esse potuit. Sed cum quilibet aliquoties in hanc miseriam lapsi sunt, non de exemplo alterius accidit, sed de antiqua diaboli fraude, et simili fragilitatis impulsu ac precipitio recens et quasi noua ruina fuit. Istud autem contagionis genus, quod nunc incipit esse nouum, et antea nobis erat inauditum, cauendum est ne morbosam pestem et incurabilem luem generi transmittat humano, ut ita uidelicet origo perniciosa funditus exstirpetur, quo nullum exemplum nullamque fragilibus relinquat occasionem: ne forte, quod absit, talis consuetudo  inolescat, qua naturalem consanguinitatis concubitum quis deuitet et fornicari contra naturam in proprio genere, leue hoc estimans malum, licentius assuescat.

CAP. XIX. »His ergo consideratis et diligenter perspectis, lugendam incesti pollutionem, in publicum exhalatam, publice penitentie satisfactione purgandam decreuimus.«

Hinc breuiter prelibamus, in processu plenius ostensuri, quia huiusmodi confessionis libellum fieri Leo papa manifestissime prohibet , sed et perinde uxorem a uiro discedere posse neque auctoritas sacra permittit. Quia etiam hec femina sue accusationis libellum non episcopis, ut ibi scriptum est, sed regi porrexit,  et laicis sua crimina denudauit, rex legale iudicium construat, et secundum legem ac iustitiam laici coniugati laici regis coniugem iudicent; et si de eorum iudicio ad episcopale iudicium uenerit, secundum leges ecclesiasticas episcopi ei iudicium medicinale imponant. De hoc quod ibi scriptum est, quod de tali facto rex doluit, et contristato ei actio ista displicuit, cauendum illi est ne tristitia eius non sit ablutio, sed sceleris, quod absit, confessio. »Hec enim est, ut doctores scribunt Ecclesie, et uenerabilis presbyter Beda illorum sequens sententiam dicit, superni iustitia iudicii, ut plerumque reprobi et agnoscant se et fateantur errasse, certamque erroris sui penitudinem gerant, nec tamen ab errando quiescant, quatenus eadem confessione ac penitentia  contra se ipsi testimonium dent quia non nescii delinquunt, dum a peccato quod culpant, cohibere detrectant, eoque iustius pereant, quo foueam perditionis, quam preuidere ualuerunt, declinare neglexerunt. Unde scriptum est de Herode  quia contristatus est rex pro Herodiadis petitione. Talis quippe est tristitia Herodis qualis penitentia Pharaonis et Iude, quorum quisque facinora sua, postquam accusante conscientia inuitus prodidit, uecors augmentauit. Itaque Herodes caput Ioannis petitus, tristitiam quidem pretendebat in uultu, quia se ipse damnaret, ostendendo cunctis liquido quia insontem nouerat et sanctum, quem erat neci daturus. uerum si diligentius cor nefandum inspicimus, letabatur occulte quod 578 ea petebatur que et antea facere,  si excusabiliter posset, disponebat: qui si caput Herodiadis peteretur, nulli dubium quia nec uellet dare, et ueraciter tristis abnueret.« Unde et hic domnus noster rex, superni spectatoris intendens oculos, qui corda omnium conspicit, et cui cogitatio hominis confitetur, diligentissime ponderet si equo dolore acciperet, et equa uultus serenitate eum respiceret, a quo tunc forte audiret: Quia a te feminam istam absoluis, nec illa talem uel talem tibi quocunque modo ulterius unquam approximare permittas. De hoc quod rex profitetur quia falsum iudicium, se sciente, pro uerifica examinatione suscepit, scientes de omnibus iudiciis nostris equissimo iudici et regi regum rationes nos subtilissime  reddituros, que sentimus absque respectu persone, ueritate cogente, proferimus. Scilicet quia contra legale decretum et euangelicam ueritatem agere presumpsit, dicentem: Non tentabis Dominum Deum tuum ; qui, ut iterum scriptum est: Illusores deludet , ut sacrilegus, quia contra sacra sacramenta per contemptum et illusorie fecit, penitentiam accipiat dignam et peragat, consentientes autem ei, si qui fuerunt, legalibus et ecclesiasticis iudiciis supponantur. Ceterum quod ibidem subsequitur, quia eadem femina secundum suas multas postulationes publica penitentie satisfactione purganda decreta est, si in iudicio legali posita, rationabiliter et iuste illud euasit, comite equitate uel indulgentie pietate, bene utcunque se habet,  ita tamen ut contra Apostolum licentia separationis eius scandalum non fiat infirmis, et uirum suum mecari non faciat: sin autem, audire cum fautoribus suis apostoli uerba debuerat: Petitis et non accipitis, eo quod male petatis ; quoniam que se apud regem et nobiles laicos accusauerat per scripturam, sicuti secundum leges Romanas quisque accusat alium sub conditione eisdem legibus designata, consequens non uidetur ut ab his legaliter non iudicata, uel indulgentia principalis sententie absoluta, ab episcopis penitentia publica mulctari debuerit, cum in iudicio legaliter disposito etiam carnifices absque prolato iudicio reum ad tormenta non pertrahant, nec sine indulgentia principali uinculis colligatum absoluant. Quod denique post ualida  auctoritatum testimonia, sed parum aut nichil illa que de prefata femina acta sunt confirmantia, imo et his quedam contraria, ibidem subsequitur: »De rege autem nostro, et eius fragili iuuentute, et labili incontinentia, ne populis regnoque ipsius periculum inferat, consuli adhuc magna necessitas imminet: et ideo summopere flagitamus, collegii uestri consilio et sincera cooperatione nos in Domino a uobis uelociter consolari, atque confortari,« mirabili dictu pendens nobis uisa est prolata sententia, quoniam que requiratur exinde consolatio non profertur, nec unde consilium dari debeat demonstratur. Quapropter expressius interrogati ab aliis, si coniugium hec copulatio inter domnum regem et sepe dictam feminam 579 fuerat, que inde sacra auctoritate docente sentimus,  in processu operis ostendemus. Si uero concubinalis commistio, uel incestualis pollutio exstitit, et exinde, que in sacris paginis inuenimus collecta, monstrabimus. Interim tamen huius tomi scriptorum cum uenia commonemus, quia tutius fuerat exspectare atque expetere collegii generalis consilium ex his que de predicta femina gesta sunt, et in eodem consilio, quod nunc requiritur de domno rege consilium caperetur, quam nunc, ut ex antiquo solent prouerbiales dicere, post tempestatem buccinam insonare, quia scriptum est: Palpebre tue precedant gressus tuos ; et: Omnia fac cum consilio, et post factum non penitebis .



INTERROGATIO II

 De eo quod nobis scriptum est quosdam dicere, quoniam ad instar secrete confessionis quondam Ebonis episcopi, de argumentis huius cause latentis ex confessione prefate femine debeat iudicari.



RESPONSIO.

Forte laici et huiusmodi homines dicunt, qui ecclesiasticas leges ignorant, et episcopali tunc temporis non interfuere iudicio, sed que acta sunt auditu coniiciunt uitioso. Unde nos, qui in eodem concilio fuimus, certa notitia, et ex eisdem gestis episcopalibus, et illo ipso scripto quod Ebo manu sua firmatum concilio protulit, ostendere possumus, quia prefatus episcopus in synodo accusatus iudices sibi elegit, libellum de secessione a ministerio pontificali  propter pondera peccatorum suorum manu sua subscriptum synodo sacre porrexit, ipse iuxta libelli tenorem confessus testes adhibuit, et sic demum, secundum confessionem suam testibus et scriptura subnixam, ut iudicum electorum iudicio a ministerio episcopali recederet sententiam synodalem accepit, abiit, et recessit. Quapropter dicentes talia etiam ex nostra insinuatione cognoscant, quod de Christiane doctrine usu ignorare non possunt, quoniam sicut alius ordo, ita et alia causa et lex cause uiri est et uxoris, et alia non solum episcopi, uerum presbyteri, atque diaconi. Nam, docente euangelica et apostolica ueritate: uir non habet potestatem corporis sui, sed mulier, et mulier non habet potestatem corporis sui, sed uir . Qua potestate corporis, sicut  auctores exponunt, usus genitalium designatur, quibus abuti coniuges non debent ad alios, sed uti eis nuptialiter inter seipsos. Alioquin, sicut et Apostolus de se dicit , quisque Deum timens potestatem habet castigandi corpus suum, et seruituti subiiciendi, et ad mortem usque pro Christo tradendi, atque secundum communem ac licitum usum cetera membra sua mouendi, et corporis 580 curam agendi habet. Sub quo sensu idem Apostolus sequitur: Et alligata est mulier lege uiri quandiu uir eius uixerit: mortuo autem uiro soluta est a lege uiri, nubat cui uult, tantum in Domino . Et uir non potest uxorem suam dimittere quacunque de causa, et nulla alia nisi sola fornicationis causa, et si dimiserit eam, uiuente illa non potest aliam ducere,  nec illa uiro suo uiuente alteri nubere, quia scriptum est: Quod Deus coniunxit homo non separet . Deus enim coniunxit, unam faciendo carnem uiri et femine. Hanc homo non potest separare, nisi solus forsitan Deus. Homo separat, quando propter desiderium secunde uxoris primam dimittit: Deus separat, qui et coniunxerat, quando ex consensu propter seruitutem Dei, eo quod tempus in arcto sit, sic habet uxorem quasi non habens. Separat autem Deus, non a maritali et uxorea secundum Deum inita coniunctione, sed a carnali commercio et uxorei usus commistione. Quod si sufferre non possunt, non se fraudentur ab inuicem, nisi forte ad tempus, ut uacent orationi, et iterum reuertantur in idipsum, ut non tententur a Satana propter incontinentiam.  In cuius tentationem per incontinentiam quisquis eorum adulterando inciderit, antidoto salubris penitentie remedium penitendi, et per ecclesiasticam auctoritatem consequi perfectionem ualebit. Episcopos autem, presbyteros, uel diaconos, qui mortali crimine dixerint se esse pollutos, secundum ualentinam Synodum , a supradictis ordinationibus legimus submouendos, reos scilicet uel ueri confessione, uel mendacio falsitatis. Neque enim absolui potest qui in seipsum dixerit mortis causam, que dicta in alium puniretur, cum omnis qui sibi fuerit mortis causa maior homicida sit. Quam mortem sanctus Augustinus in sententia Deuteronomii: Si deprehensus fuerit homo sollicitans fratrem suum  de filiis Isrel, et uendito eo accipiens pretium, interficietur, et auferes malum de medio tui , isto modo exponit dicens: »Assidue hoc dicit Scriptura, cum iubet occidi malos. Qua locutione usus est etiam Apostolus cum diceret: Quid enim mihi de his qui foris sunt iudicare? nonne de his qui intus sunt uos iudicatis? auferte malum ex uobis ipsis . Ex quo apparet eum uoluisse intelligi, qui aliquid tale commisit ut excommunicatione dignus sit. Hoc enim nunc agit in Ecclesia excommunicatio, quod agebat tunc interfectio. Sic et quod leges ciuiles ministerio reipublice morte condemnant, leges ecclesiastice degradationis uel excommunicationis iudicio puniunt. In Africanis quoque canonibus legimus: Ut episcopus, qui se communicasse non communicandis  super se mentitus fuerit, episcopatum amittat. Uxor autem a uiro tali colludio separari non potest. Huc accedit quod superius paulo posuimus, episcopus, presbyter, uel diaconus absolui non potest, qui in se mortis causam dixerit, que dicta in alium puniretur. Quoniam hec causa ab hac muliere, ut fertur, in se solam 581 non dicitur, que multo magis in fratrem refertur. Idcirco, pro tali dicto, antequam et per eum uel confessa uel conuicta clarescat in quem relatiue relabitur, separari non potest. Sed et episcopus, presbyter, uel diaconus, non ita ut uir et uxor, si in laqueum et tentationem diaboli inciderint, per manus impositionem remedium possunt accipere penitendi: sed sicut Leo scribit ,  huiusmodi lapsis ad promerendam misericordiam Dei priuata est expetenda secessio, ubi illis satisfactio, si fuerit digna, sit etiam fructuosa: nec perfectionem ad gradus redeundi ecclesiasticos penitendo consequi preualebunt, sicut de uiro et femina, si adulterauerint, communionis perfectionem consequi poterunt, scribente Gelasio : Huiusmodi etiam, si forte subrepserint, tam qui ante peccauerint, detectos oportere depelli, quam sacre professionis oblitos, preuaricatoresque sancti propositi procul dubio submouendos.« Et Siricius : »Illud quoque nos par fuit prouidere, ut sicut penitentiam agere cuiquam non conceditur clericorum, ita et post penitudinem ac reconciliationem nulli unquam laico liceat honorem  clericatus adipisci: quia quamuis sint omnium peccatorum contagione mundati, nulla tamen debent gerendorum sacramentorum instrumenta suscipere, qui dudum fuerint uasa uitiorum.« Et sicut in aliqua corporis parte precisus, aut publice penitens, ad ecclesiasticum gradum canonice non potest accedere, uel in ecclesiastico gradu manere: ita nec dicamus, qui ante baptismum uel post baptismum inuentus fuerit, ecclesiastici gradus munere potest perfrui, sacra auctoritate docente: cum eadem auctoritas precisos, uel publice in adolescentia penitentes, siue nuptias digamie in laicali ordine non refutet: quoniam sicut aliud officium capitis, et aliud membri alterius pro diuersitate est corporis, ita alia causa est  sacerdotis, et alia causa est plebis, aliaque pastoris, et alia gregis. Et secundum auctoritatem canonicam, uir et mulier, etiam causa fornicationis seiuncti, possunt mutua reconciliatione post penitentiam in coniugio reiungi; episcopus autem, uel presbyter, siue diaconus, iuste et secundum leges ecclesiasticas degradatus, ad gradum non ualet denuo aspirare. Legat qui uoluerit magni Leonis epistolas, et decreta Gregorii, in quibus inueniet episcopum, uel presbyterum, siue diaconum, post depositionem canonicam ad gradus ecclesiasticos aspirantem exsilio deportari, uel in monasterio sub penitentia debere detrudi. Est etiam, quia mulier uiro non potest dare libellum repudii, et uiro mulieri dare libellum repudii, quod Moyses, et non Deus, Euangelio teste, permisit, Dominus  ipse prohibuit. Et, Paulo docente, non atramento sed spiritu Dei uiui lex in cordibus iustorum est scripta, sacrique canones, ut docent Damasus et Leo, eodem Spiritu sancto sunt conditi, de quo scriptum est: Spiritus Patris uestri qui loquitur in uobis ; et: Si quis spiritum 582 Christi non habet, hic non est eius ; et: Spiritus est Deus, et, ubi uult spirat; et, diuidit singulis prout uult . Quorum auctoritate canonum, siue pro infirmitate anime, siue pro corporis egritudine, dato libello manu sua subscripto, ab Ecclesia, cui presederat episcopus, et a suo se potest, si uoluerit, remouere officio, sicut beatus Gregorius in suis multoties designat epistolis, ueluti ad Marinianum episcopum Rauennatium, et ad clerum ac  plebem Ariminensium, necnon et ad Anatolium diaconum, et ad Aetherium episcopum, atque ad Brunichildem reginam; sed et in Gallicanis canonibus de Potamio Bracarensi archiepiscopo euidenter agnoscitur. Non autem legimus, ut femina, libello Synodali porrecto conuentui, a suo debeat coniuge separari, aut sine publico examinationis iudicio a coniugali ualeat iugo disiungi. Sepe enim cum maxima importunitate mulieres patimur reclamantes, que cum sacramento, quanto magis cum libello porrecto, affirmare conantur, quoniam uiri qui eas legaliter susceperunt illis non possunt concubitus reddere debitum, et alias multiplices imposturas opponunt. Illi uero econtra eas mentiri asserunt, sicut in multis rei comprobat exitus. Sed et uiri uxoribus  plura, que hic inserere turpissimum uel superfluum ducimus, solent obiicere; quibus si facilem preberemus assensum, innumera separatorum turba instituti a Domino coniugii legalia federa uiolaret, quia si quocunque ut uellent modo, uiri aut femine lasciuientes a iugo coniugii separari possent, ut aut aliis connubiis iungerentur, aut furtiuis mechationibus polluerentur, libentissime se mutuo separarent, sicut in adulescentulis uiduis peruidemus, que ideo post absolutionem uirorum uelamen sacrum suscipiunt, ut licentius pluribus abutantur. Sed et interdum uiri a legitimo se suspendunt coniugio, ut plurimarum complexus usurpent concubinarum. Que Spiritu sancto preuidens, et cauere docens, inter cetera  de huiusmodi loquens Apostolus dicit: uolo iuniores uiduas nubere, filios procreare, matres familias esse . Unde cautissime ac prudentissime auctoritatis ecclesiastice disciplinalis prouidit discretio, ut ab officio sacri ministerii, conscientia testimonium perhibente, uiri ecclesiastici se remouere et dignis penitentie fructibus possint insistere, quia in hoc negotio nullius uoluptatis atque calliditatis potest interuenire occasio, sed solius humilitatis atque salutis deuotio. uir autem et mulier, quoniam auctoritate sacra dicente, iam non sunt duo, sed una caro, secreta confessione, uel porrecto libello, separari non possunt, sicut scriptum est: Quod Deus coniunxit homo non separet , nec quocunque alio modo, nisi manifesta fornicationis causa.  Et separati aut ita maneant, aut mutuo reconcilientur. Neque ita possunt disiungi, ut pars unius corporis in uiro uel femina seruiat continentie, et pars in pollutione remaneat. Possunt autem ex communi consensu magis coniuncti ab opere uxoreo feriari, ut perpetuo amore continentie Deo uacent.



583 INTERROGATIO III.

De eo autem quod scriptum est: »Sed et de uenerabili Rhemorum archiepiscopo nobis est dictum, quoniam tali facto consentiat, et per episcopos, Wenilonem scilicet Rothomagensem archiepiscopum et Hildegarium episcopum, uerbo uices suas impleuerit, et per Aduentium, qui cum eo Rhemis pro hac causa locutus fuerat, litteras consensus sui ad placitum  regis, et ad conuentum episcopalem direxerit, et per eumdem Aduentium litteras suas exinde ad apostolicam sedem transmiserit,« ratio reddi debet. Si enim Pastor Ecclesie et apostolorum primus, signa et miracula singulariter faciens, non dedignatus est in causa reprehensionis, cur ad gentiles intrasset, et comedisset cum eis, cur eos in baptisma recepisset, sicut in apostolorum Actibus legimus , rationem humiliter reddere, quanto magis nos peccatores, cum de re aliqua reprehendimur, reprehensores nostros ratione humili placare debemus?



RESPONSIO.

Unde ego Rhemorum Ecclesie famulus omnibus credere ueritati uolentibus satisfacto, quia nec consensus, nec dissensus mei uices per prefatos, uel  alios quoslibet uenerabiles episcopos, in hac causa uerbo siue scriptura impleui, quia nec cum prenominatis episcopis post proximas Kalendas Nouembris, usque ad tempus illud quando hec gesta sunt, fui locutus, nec ditionis mee est, ut eis debeam auctoritatiue quiddam iniungere, nisi sicut et illi mihi possunt caritose que uoluerint imperare. Aduentius autem uenerabilis episcopus, et filius meus Hincmarus Laudunensis episcopus, gratia uisitationis octauo Kalendas Februarias ad me Rhemis uenerunt, et ex iussione dominorum, atque ex nomine confratrum nostrorum, ad conuentum Aquisgrani palatio tunc proxime habiturum me, si pro infirmitate corporis possem, ire commonuerunt, sin autem ire ipse non  possem, aliquem cepiscoporum nostrorum, qui eorum tractatibus interesset, dirigerem. Unde inter alia colloquentibus nobis, et etiam de his, que uulgante fama per laicorum, non solum nobilium, uerum et plebeiorum ora audieram uxori domni regis Lotharii reputari, ut si forte proinde me et iussio principalis et uocatio sacerdotalis ad conuentum ire iuberet tutius et rationabilius esset, ut ad generalem synodum uentilatio et diffinitio huiusce rei, que nouitate sua audientium aures, aut pene tinnire, aut facit penitus continere, ex integro differretur, quia nec ego ire infirmitate corporis prepeditus, nec cepiscopum dieceseos nostre sine consensu prouincialis conuentus ualerem dirigere, nec causa, que sic generaliter ad omnes pertinet, cum pauco episcoporum  numero diffiniri deberet. Instante autem domno Aduentio tantum ut irem, uel cepiscopum nostrum mea uice dirigerem, et illic causa nobis aperiretur, pro qua 584 uel mee exiguitatis persona, uel legati prouincie nostre presentia rogabatur, uespertina hora terminum collationi imposuit, et nec a me interrogatus secretam causam, quam premissus libellus significat, nec spontaneus mihi aperiens, quia forte illam esse recognoui, quam ut premisi audieram, et de qua plurimos episcopos, quando iudicium purgationis exinde factum est, consultos didiceram, quamque, ut dicitur, etiam femine in textrinis suis reuoluunt. Interlucano appropinquante nocturno, uenerandus Aduentius ad suum diuertit hospitium, et Hincmarus Laudunensis episcopus  se in notam mansionem recepit. Ego autem ut infirmus lecto decumbens, postquam melius habere cepi, propter quedam tunc mihi in mentem uenientia, quoniam religiosus Aduentius mihi non dixerat, quare uocarer ad synodum, et ego multipliciter de questione impacta femine cum eo locutus fueram, suspicans, ut predixi, quod hec ipsa questio causa uocationis posset existere, fore melius cogitaui, ut litteras ei de pridiana collocutione nostra dirigerem, quarum exemplar quisque uolet hic potest relegere.

»Hincmarus nomine non merito Rhemorum episcopus, ac plebis Dei famulus, dilecto fratri, et uenerabili episcopo Aduentio plurimam in Saluatore salutem.

 »De mihi impremeditata isto in tempore questione, de qua iam talia ac tanta audieram, ut de ea modo nichil me auditurum putauerim, plurima heri, quantum mea permisit infirmitas, mutua sermocinatione locuti, tandem sicut melius et rationabilius nobis uisum fuerat, finem eidem cause, ut synodo generali seruetur, posuimus. Sed sicut iam uesperi, parum uos pro tempore tetigi, unde nunc expressius uestram fidissimam commonendo benigne satagere deprecor caritatem, quoniam secundum iussionem dominorum, et uocationem consacerdotum, ipse infirmitate detentus ad conuentum uestrum ire non ualeo, aut uice mea quemquam cepiscoporum, more canonico regulari collatione instructum, et prosequentibus  litteris commendatum, mittere nequeo, quia instantia missionis et breuitas temporis, non permittit ut dominos et cepiscopos meos in talibus consulam, sine quorum consultu, ut melius ipsi nostis, nichil, nisi quantum ad parochiam propriam pertinet, agere a uenerandis regulis mihi permittitur, contra quas non sine ultionis periculo quiddam presumitur, timeo ne domnus rex putet meam debitam seruitutem se ab obsequio suo uelle suspendere, et uenerandi episcopi suspicentur, si quid secundum sacras regulas diffinierint, cupere quod mihi non conuenit retractare. Unde uestra dilectio, que meam deuotionem ore ad os colloquens didicit, sicut de uestra bonitate confido, sine scrupulo aliquo me faciat excusatum, quia sicut salubrius sensi, sapientie  uestre exposui, et tantillus homuncio in re tam maxima, et personis eminentissimis, de qua a tantis uiris talia acta sunt, et ex 585 qua tanti ac tales consulti sunt, sine plurimorum collatione, consultu, siue consensu, et antequam de huiusmodi Scripturarum auctoritates et Patrum decreta reuoluam, ita sententiam finitiuam depromere uel consensum non audeo adhibere, uti quidquid a uobis definitum regulariter fuerit, uel melius ac rationabilius quam mihi uisum sit, a Deoplacito conuentu uestro fuerit terminatum, priusquam id audiam, laudare uel retractare non debeo. Quapropter in calce huius nostre exiguitatis schedule non mea sed magni Leonis uerba ad Rusticum Narbonensem episcopum ponere dignum duco: »Ut in his, inquit  , que uel dubia fuerint, uel obscura, id nouerimus sequendum, quod nec preceptis euangelicis contrarium, nec decretis sanctorum Patrum inueniatur aduersum.« Peto denique uestram amabilem caritatem, ut pro excusatione mea in uestro sancto concilio uerbis uestre prudentie iungatis huius diplomatis lectionem.«

Processu denique temporis isdem domnus Aduentius ad me missum suum direxerat, per quem ei has iterum litteras destinaui.

»Hincmarus Rhemorum episcopus, dilecto fratri et uenerabili episcopo Aduentio plurimam in Saluatore salutem.«

Et post quedam preposita ex negotio, pro quo missum suum direxerat: »Ceterum licet mihi nichil  inde significassetis, coniicio legationem uestram, in qua uobis, sicut Deo gratias prudentia uestra uos docet, satis caute et prouide est necesse incedere, quia talis est causa, et in tam eminentissimis personis, et in huiusmodi ordine, que ab omnibus erit ut necesse cognosci, ita etiam ponderari: quoniam, ut Celestinus scribit, uniuersalis Ecclesia quecunque nouitate pulsatur. Est enim inter Regem regum, et regem terrenum, in lege prima primo homini in paradiso data, et a Deo et homine in Euangelio roborata. Est etiam de causa nobis hactenus inaudita, ex qua subtiliter necesse erit auctoritates sacras reuoluere, et leges Christianas interrogare, pontificalem  auctoritatem in sui examinatione sincero et cauto gressu incedere, et quemque Christianum a recto itinere non deuiare. Oportebit uos siquidem apostolico talia intimare que ex corde et ore ueraciter prolata, sicut scio quoniam facietis, diuinis oculis debeant apparere, et ut nemo aliter postea ualeat inuenire, de nullorum consensu, siue episcoporum, uel quorumlibet laicorum, pro cuiuscunque obtentus intentione apostolice sedi suggerere, nisi de quorum scitis tractatu causam constare; ita nichilominus que iniuncta sunt exsequi, ut quantum fieri poterit, seniorem uestrum non possitis offendere, et precipue quod egeritis sacris regulis non debeat obuiare, uel, quod absit, diuine equitati atque iustitie contraire. Hec, licet ex superfluo, sapientie uestre  scribo, quia charum uos habeo, et mihi dignati estis promittere, quod fidei uestre me cum securitate possem committere, et a me uoluistis exigere ut deuotionem meam uobis studerem rependere.«

Alias autem litteras nec sedi apostolice, nec cuiquam episcoporum, hactenus pro hac causa transmisi.



586 INTERROGATIO Iu.

Secundo capitulo nobis remandari deposcimus, si de commisso post initum coniugium reputatur, qualiter debeat iniri coniugium, qualisque lex habeatur coniugii, et qualiter uel pro quibus rebus ualeat separari, et si post disiunctionem, utrum uir aut femina ad aliam debeat copulam aspirare, uel si pari  iudicio quiscunque eorum in coniugio peccans debeat iudicari.



RESPONSIO.

Quia uero in premissi libelli, ut ostendimus, octauo capitulo scriptum habetur, ut argumenta hactenus latentis cause percipientes errorem expellamus, et uerum statuamus: et argumentum esse legimus, quod licet nondum sit, fieri tamen potest, et de coniugio agitur, ante quod sepe ab humana fragilitate delinquitur, sepe in ipso ineundo coniugio, sepe autem post initum coniugium, grauiori noxa peccatur; ab ipsa radice incipientes, ponamus qualiter debeat iniri coniugium, deinde legem coniugii ostendamus, post autem si in coniugio peccatur, iudicium et iudicii ordinem demonstremus; ut quoniam  peccatum malum est, et malum natura non est, ac per hoc substantiale non est, sed in boni substantia coalescit, et ut accidens infirmitas medicina depellitur, cum regula, uidelicet incolumitas naturalis, et medicina infirmitatis posita fuerit, deprehendetur certius fortitudo atque accidens lesio, argumento quasi hactenus latentis cause percepto, errorem expellere, et uerum facilius statuere preualebimus.

Qualiter coniugium iniri debeat, et uetus et noua lex edocet, Domino per Moysem precipiente, et in Euangelio demonstrante : Cum esset, inquit, desponsata mater Iesu Maria Ioseph, antequam  nuptiali celebratione conuenirent, sicut in nuptiis celebratis idem ostendit, quas sua presentia sanctificare, et miraculo ibidem patrato illustrare dignatus est, sed et sanctus Euaristus papa Romanus quartus a beato Petro in decretalibus ad locum ita scribit : »Similiter custoditum et traditum habemus, ut uxor legitime uiro iungatur. Aliter enim legitimum, ut a Patribus accepimus, et a sanctis apostolis eorumque successoribus traditum inuenimus, non fit coniugium, nisi ab his qui super ipsam feminam dominationem uidentur habere, et a quibus custoditur, uxor petatur, et a parentibus aut propinquioribus sponsetur, et legibus dotetur, et suo tempore sacerdotaliter, ut mos est, cum precibus et oblationibus a sacerdote  benedicatur, et a paranymphis, ut consuetudo docet, custodita et consociata, a proximis tempore congruo petita, legibus dotetur, et solemniter accipiatur, et biduo uel triduo orationibus uacent, et castitatem custodiant, ut bone soboles generentur, et Domino in actibus suis placeant. Taliter enim et Domino placebunt, et filios non spurios, 587 sed legitimos atque hereditabiles generabunt. Quapropter, filii karissimi et merito illustres, fide catholica suffragante, ita peracta legitima scitote esse coniugia. Aliter uero presumpta, non coniugia, sed aut adulteria, aut contubernia, aut stupra, uel fornicationes, potius quam legitima coniugia esse non dubitate, nisi uoluntas propria suffragauerit, et uota succurrerint legitima. Nam fructus diuinus est  precepta diuina custodire. Ea quoque deserere, presumptionem fieri nulli dubium est.« Cur ergo indignum est unitatem Ecclesie custodiri? Idemque omnes pariter et sentiamus et pronuntiemus. Si enim aliter presumpta fuerint, perdunt profecto ipsi transgressores seipsos, qui semetipsos decipiunt. Sed et de eiusmodi genere coniugii angelus ad Ioseph ait : Ioseph, fili Dauid, noli timere accipere Mariam coniugem tuam, id est, desponsatam. Et beatus Siricius papa in decretis ad Himerium Tarraconensem episcopum , capitulo quarto ita dicit: »Quod non liceat alterius sponsam in matrimonii iura sortiri. De coniugali autem uiolatione requisistis si desponsatam alii puellam alter in matrimonium possit accipere. Hoc  ne fiat modis omnibus inhibemus, quia illa benedictio, quam nupture sacerdos imponit, apud fideles cuiusdam sacrilegii instar est, si ulla transgressione uioletur.« Ex concilio Ancyrano capite decimo: De desponsatis puellis, et ab aliis corruptis: Desponsatas puellas, et post ab aliis raptas, placuit erui, et eis reddi, quibus ante fuerant desponsate, etiamsi eis a raptoribus uis illata constiterit. Unde etiam sepenumero et pluripliciter in sanctorum diffinitionibus legimus: sed ad ostendendum istius genus coniugii, satis superque ista sufficiunt.

Quia uero secundas nuptias non damnamus, imo recipimus, aliud genus coniugii et Apostolo docente  suscipimus, et sancto Leone papa in decretis ad Rusticum Narbonensem episcopum, qualiter iniri debeant, monstrante cognoscimus. Ait enim capite decimo octauo : »Non omnis, inquiens, mulier uiro coniuncta, uxor est uiri, quia nec omnis filius heres est patris. Nuptiarum autem federa inter ingenuos sunt legitima, et inter equales, et multo prius hoc ipsum Domino constituente, quam initium Romani iuris existeret. Itaque aliud est uxor, aliud concubina: sicut aliud ancilla, aliud libera. Propter quod etiam Apostolus ad manifestandum harum personarum discretionem , testimonium ponit ex Genesi, ubi dicitur Abrahe: Eiice ancillam et filium eius; non enim heres erit filius ancille cum filio meo Isaac . Unde cum societas nuptiarum ita ab initio constituta sit, ut preter sexuum coniunctionem haberet in se Christi et Ecclesie sacramentum, dubium non est eam mulierem non pertinere ad matrimonium, in qua docetur nuptiale non fuisse mysterium. Igitur si quis filiam suam uiro habenti concubinam in matrimonio dederit, non ita accipiendum est, quasi eam coniugato dederit, nisi forte illa mulier 588 et ingenua facta, et dotata legitime, et publicis nuptiis honestata uideatur. Paterno arbitrio uiris iuncte carent culpa, si mulieres que a uiris habebantur in matrimonio non fuerunt, quia aliud est nupta, aliud concubina et ancillam a thoro abiicere, et uxorem certe ingenuitatis accipere, non duplicatio coniugii, sed profectus est honestatis.« Et sanctus  Ambrosius in libro de Lapsu uirginis  dicit: »Quia inter decem testes confectis sponsaliis, et nuptiis consummatis, queuis uiro femina coniuncta mortali, non sine magno periculo perpetrat adulterium.« Sed et quia extra ordinarios, ordo non pretermittit Ecclesie, quin aut resipiscentes recipiat, aut contemnentes abiiciat, de multinubis in concilio Neocesariensi capite tertio ita scriptum est: »De his qui in plurimas nuptias inciderunt, et tempus quidem prefinitum manifestum est, sed conuersatio eorum et fides tempus abbreuiat.« Euenit etiam per bellicam cladem. et grauissimos hostilitatis incursus, ut uxor uiri capiti alteri coniungatur. Rapiuntur quoque contra fas et iura uidue uel uirgines, ac sanctimoniales, unde medicine sacris  designantur canonibus, que hic ponere non necessarium ducimus. Ecce quibus modis sociantur coniugia, uel contubernia usurpantur.



INTERROGATIO u.

Qualiter, uel pro quibus rebus, secundum auctoritatem inita coniugia separari ualeant, et sine quibus separari non debeant, et si post disiunctionem, uir aut femina uterque uiuens ad aliam debeat copulam aspirare, uel si pari iudicio quiscunque eorum in coniugio peccans debeat iudicari.



RESPONSIO.

Primo, qui secundum euangelicam admonitionem, ut beatus Augustinus in libro: de Bono coniugali  dicit, amore fit salutis eterne, ubi tanto melius quanto spiritalius seruatum quam dissociatum coniugium dicitur. Et S. Augustinus in libro quinto contra Iulianum dicit: »Dixit, inquiens, Lucas euangelista de Domino , quod putabatur filius Ioseph, quia ita putabatur, ut per eius concubitum genitus crederetur. Hanc falsam uoluit remouere opinionem, non Mariam illius uiri negare coniugem contra angelum testem; quanquam et tu ipse etiam ex desponsionis fide eam nomen coniugis accepisse fatearis, que fides utique inuiolata permansit. Neque enim, cum eam uidisset iam uirginem sacram, diuina fecunditate donatam, ipse aliam quesiuit uxorem, cum utique nec istam quesiisset, si necessariam coniugem non haberet, sed  uinculum fidei coniugalis non ideo iudicauit esse soluendum, quia spes commiscende carnis ablata est.«

Secundo eque secundum euangelicam ueritatem, causa fornicationis. Unde istiusmodi medicina in canonibus  Ancyrani concilii 589 adhibetur: »Si cuius, inquiens, uxor adulterata fuerit, uel si ipse adulterium commiserit, septem annorum penitentia oportet eum perfectionem consequi, secundum pristinos gradus.« Et de eorum separatione in concilio Africano capite sexagesimo nono ita scriptum habetur: »Placuit ut secundum euangelicam et apostolicam disciplinam, neque dimissus ab uxore, neque dimissa a marito, alteri coniungantur, sed ita maneant, aut sibimet reconcilientur - quod si contempserint,  ad penitentiam redigantur.« Deinde auctoritas sequitur: »Ut quocunque modo legitime inita coniugia separentur, non sine sacerdotali conscientia, et absque legali iudicio debeant separari.« Item in concilio Eliberatino : »Femina fidelis, que adulterum maritum reliquerit fidelem, et adulterum ducit, prohibeatur ne ducat: si duxerit, non prius accipiat communionem, nisi is quem reliquit, prius de seculo exierit: nisi si forte necessitas infirmitatis dare compulerit.« Similis sententia, et de uiro tenenda est, quia ut Innocentius ad Exuperium Tolosanum episcopum, et Augustinus in libro de decem Chordis, et Hieronymus in epistola ad Oceanum de morte Fabiole scribunt: »Sub una iudicii diuini lege tenentur si quacunque de causa dissocientur.«  Unde Innocentius ad Exuperium Tolosanum episcopum capitulo septimo: »De his etiam requisiuit dilectio tua, qui interueniente repudio alii se matrimonio copularunt, quos in utraque parte adulteros esse manifestum est. Qui uero uel uxore uiuente, quamuis dissociatum esse uideatur coniugium, ad aliam copulam festinarunt, neque possunt adulteri non uideri, in tantum ut etiam he persone, que talibus coniuncte sunt, etiam ipse adulterium commisisse uideantur, secundum illud quod legimus in Euangelio: Qui dimiserit uxorem suam et duxerit aliam, mechatur: similiter et qui dimissam duxerit, mechatur . Et ideo omnes a communione fidelium abstinendos. De parentibus autem, uel  propinquis eorum nichil tale statui potest, nisi incentores illiciti consortii fuisse detegantur.« Et S. Ambrosius in lib. De Abraham: »uos moneo, uiri, maxime qui ad gratiam Domini tenditis, non commisceri adulterino corpori: qui enim se iungit meretrici unum corpus est: nec dare hanc occasionem diuortii mulieribus. Nemo sibi blandiatur de legibus hominum, omne stuprum adulterium est, nec uiro licet, quod mulieri non licet. Eadem a uiro, que ab uxore debetur castimonia. Quidquid in ea, que non sit legitima uxor, commissum fuerit, adulterii damnatur crimine. Ergo aduertitis, quid debeatis cauere, ne quis sacramentis se indignum prebeat.« Cap. 25 concilio Agathensis, de his qui sine causa uxores suas relinquunt, ita scriptum est: »Hi uero seculares,  qui coniugale consortium nulla culpa grauiore dimittunt, uel etiam dimiserunt, et nullas causas discidii probabiliter proponentes, propterea sua matrimonia dimittunt, ut aut aliena, aut illicita presumant: si antequam ad episcopum prouincialem discidii 590-592 causam dixerint, et prius uxores, quam iudicio damnentur, abiecerint, a communione Ecclesie, ac sancti populi cetu, pro eo quod fidem coniugii maculant, excludantur.« Et item in concilio Eliberitano: »Femine, que nulla precedente causa reliquerint uiros suos, et aliis copulauerint, nec in finem accipiant communionem.« Sunt et alie inceste coniunctiones, earumque separationes, atque iudicia, de quibus hic loqui festinantes ad alia supersedimus. De quibus cuncti legentes agnoscant quia non  ideo sancti et apostolici uiri, successores uidelicet apostolorum, ex eorum traditione leges statuerunt, quas hic posuimus, ut nemo fidelium iuxta diuinam auctoritatem initum dissoluat coniugium sine episcopi sui scientia, ut leges seculi Christianas contemnamus, ac conculcare uelimus, quas etiam in ecclesiasticis necessitatibus promulgari sepe soleat ab imperatoribus et regibus Ecclesia postulare, quarumque sententiis in suis iudiciis simul cum sententiis canonum episcopalis auctoritas frequentius utatur, et in tantum acceptet, ut Damasus et Leo, atque sanctus Gregorius, legum sententias fecerint esse canonicas, sicut in eorum inuenitur epistolis, et commonitoria ad Ioannem Defensorem euntem in Hispanias beatus Gregorius  de sacris  ordinibus per totum ex legalibus confecerit institutis. Unde et cum aliis, per curricula temporum uaria, regibus atque imperatoribus iura legalia decernentibus, nostri etiam eui Augustus pie memorie Ludouicus, in synodo ac placito generali apud Wormatiam, apostolice sedis et pape Gregorii commeante legato, cam aliis plurimis, de his, que episcopi in synodis per quatuor loca sui imperii habitis necessario et utiliter nuper inuenerant, de hac unde agitur causa omnium, tam episcoporum, quam et fidelium laicorum, uotis conuenientibus, ita decernens: »Quacunque, inquit, propria uxore derelicta, uel sine culpa interfecta, aliam duxerit uxorem, armis depositis publicam agat penitentiam: et si contumax  fuerit, comprehendatur a comite, et ferro uinciatur, et in custodiam mittatur, donec res ad nostram notitiam deducatur.« Christus quoque Dei uirtus, et Dei sapientia per se ipsam dicat: Ego Sapientia habito in consilio, et eruditis intersum cogitationibus; per me reges regnant, et conditores legum iusta decernunt; per me principes imperant, et potentes decernunt iustitiam . Sed ideo has leges et illi Christi uicarii, apostolorumque successores constituerunt, et nos qualescunque ad uices illorum Dei presidentes Ecclesie, hic illas posuimus, ut sicut illam benedictionem, quam Dominus primo dedit in paradiso Adam et uxori eius, dicens: Crescite et multiplicamini . Que semel data usque hodie et usque in finem, non solum fidelibus, uerum  et infidelibus non negatur, sacerdotum ore ad sanctificationem, quam Christus nuptiis, ubi de aqua uinum fecit, sua presentia contulit, fidelibus et deuotis uiritim largitur, ita sine illorum scientia per Deum, quia per ministerium 593 illorum coniuncti, legibus seculi, que Dei iustitia sanctificantur qua iustus quisque efficitur, non separentur, et si propter Deum separantur spiritaliter a carnali commixtione, ut adherentes Domino unus efficiantur spiritus, uelut Paulus de multis in Ecclesia constitutis, inter quos quidam publicani et meretrices, homicide fuerunt, et adulteri, loquitur, Despondi uos uni uiro, uirginem castam exhibere Christo , cum sacerdotalis conscientie benedictione plenius Domino coniungantur. Si autem et lege ciuili iusta et sancta ac Dominico  precepto concordante, propter fornicationis peccatum, quod humane fragilitati solet subripere, coniuges fuerint separati, episcopalis cure quesierint medicinale consilium, ut sciat episcopus quomodo iuxta qualitatem et quantitatem uulneris, modum ac uirtutem, adhibere debeat curationis medicamentum. Sic namque Dominus semel in cena, pridie quam pro reparatione et salute omnium qui in Adam perierant pateretur, de pane farina et aqua confecto, et calice sacrosancti altaris, qui aqua miscetur, eucaristiam suis manibus benedixit, et ore commendauit, quam quotidie in omni catholica Ecclesia longe lateque per orbem diffusa, indeficientibus eisdem suis uerbis, per manus et ora sacerdotum, in redemptionem et raparationem atque  salutem credentium consecrat; a cuius communione uiuifica peccantes publice grauibus criminibus, que leges condemnant publice, medicinali ferramento sacerdotes abscidunt, et post satisfactionem, ut congruere uiderint, salutari refectione redintegrare procurant. Quoniam Ecclesie medici spiritales, uidelicet Domini sacerdotes, de secrete sibi confessis peccatorum infirmitatibus medicinalia atque salubria possunt dare consilia: iudicio autem ecclesiastico, id est separatione a communione Ecclesie, uel a gradu, siue a consortio coniugali, neminem rationabiliter possunt secernere, nisi de criminibus aut publice sponte confessum, aut aperte conuictum. Et habet modum et ordinem suum confessio uel conuictio  in ecclesiasticis gradibus, que hic ponenda non ducitur: et habet modum ac ordinem suum publica confessio uel conuictio secularium hominum, quo publice debeant iudicari. Non quo crimina grauia non soluantur etiam secreta confessione ac penitentia, ne infirmi in Ecclesia scandalizentur, uidentes eorum penas, quorum penitus ignorant causas: sed quod plurimorum constat perpetratum notitia, fiat sanatum scientia, et qui in Ecclesie peccauit sinceritatem, illi debitam exhibere studeat satisfactionem, et qui plures, quantum ex se fuit, suo destruxit exemplo, plures sanet sue humilitatis antidoto, sicut de se Paulus dicit: Qui prius fui blasphemus, et persecutor, et contumeliosus . Et, uidebant, inquiens, quoniam qui prius  expugnabat hanc fidem, isdem nunc illam predicat, et in me glorificabant Deum . Est etiam, ut qui in pluribus Deum offendit, pluribus pro eo Dominum deprecantibus citius remedium 594 consequatur, sicut sanctus Gregorius ad Felicem Siciliensem episcopum scribit : »Sunt enim, inquiens, mali segregandi a bonis, et iniqui a iustis, ut saltem rubore suo conscientias suas recognoscant, et conuertantur a prauitatibus suis, et si incorrigibiles apparuerint, segregentur a fidelibus usque ad satisfactionem, iuxta Saluatoris Domini sententiam, qua inter cetera de peccante fratre precipiendo ait: Si peccauerit in te frater tuus , usque ad id quod dicitur, sit tibi sicut ethnicus et publicanus. His ergo et aliis multis  sanctorum Patrum auctoritatibus, segregandi sunt mali a bonis, ne pereant iusti pro iniustis, sicut scriptum est: Perit iustus pro impio . Debet enim semper discretio fieri inter bonos et malos, sicut est inter hedos et oyes. Manifesta quoque peccata non sunt occulta correptione purganda, sed palam sunt arguendi qui palam nocent, ut dum aperta obiurgatione sanantur, hi qui eos imitando deliquerant corrigantur. Dum enim unus corripitur, plurimi emendantur, et melius est ut pro multorum saluatione unus condemnetur, quam per unius licentiam multi periclitentur. Nec mirum si inter homines hec ratio custoditur, cum et inter iumenta fieri persepe cognouimus, ut ea que scabiem uel impetiginem habere uidentur, separentur a  sanis, ne illorum morbo cetera damnentur uel pereant. Satius est enim ut mali manifeste corrigantur, quam pro illis boni pereant.«

Hec ideo dicta sint, cur leges posuimus, ut coniugati siue amore Dei, siue admissione peccati, cum sacerdotali conscientia separentur, unde benedictionem ineundi acceperunt coniugium. Sed quia de separatione uiri et uxoris nunc agitur, que non fit amore perpetue continentie, nec adhuc aperto ut dicitur crimine, sed quadam suspicione, necesse est ut per illius ordinis uiros, uidelicet per coniugatos, hec ratio uentiletur, et secundum leges Christianas a Deo dispositas equissimo examine iudicetur ac terminetur, et ubicunque in hoc negotio locum  suum inuenerit uel sacerdotalis pietas, uel auctoritatis ecclesiastice medicinalis seueritas, sine difficultate cum Ecclesie filiis, et iustitie iudicibus, non solum se offerat, uerum et ingerat. Et quoniam scriptum est, Ne transgrediaris terminos quos posuerunt patres tui , quorum imitanda exempla nobis sunt uera doctrina, ad memoriam reuocare necessarium duximus, quoniam quidam nostrum, tempore sancte memorie domni Ludouici pii Augusti, in Attiniaco palatio tunc fuerunt, quando in uniuersali synodo totius imperii, etiam cum sedis Romane legatis, et in generali placito, femina quedam non ignobilis genere, nomine Northildis, de quibusdam inhonestis inter se et uirum suum uocabulo Agembertum, ad imperatorem publice  proclamauit: quam imperator ad synodum destinauit, ut inde episcopalis auctoritas quid agendum esset decerneret. Sed episcoporum generalitas ad laicorum ac coniugatorum eam remisit iudicium, ut ipsi 595 inter illam et suum coniugem iudicarent, qui de talibus negotiis erant cogniti, et legibus seculi sufficientissime prediti, eorumque legalibus iudiciis eadem femina se subiiceret, et quod de questione sua decreuissent, sine repetitione teneret: si uero crimen aliquod esset, inde penitentie modum, post illorum iudicium, ab episcopali auctoritate deposceret, secundum quod sacri canones prefixerunt, ei imponere non negarent. Nobilibus autem laicis sacerdotalis discretio placuit, quia de suis coniugibus eis non tollebatur iudicium, nec a sacerdotali ordine  inferebatur legibus ciuilibus preiudicium, et legem proclamationi femine protulerunt, ac legali iudicio questioni terminum contulerunt. Sic et hanc causam, que de personis excellentissimis uentilatur, in medium iudicii sui deuocent, et secundum quod uiderint equitatis iudicio conuenire diiudicent: hoc solertissime cognoscentes, quia legaliter initum coniugium nulla potest ratione dissolui, nisi, ut premisimus, coniuncta separatione spiritali, aut manifesta confessione, uel aperta conuictione, ex corporali fornicatione: »Quia, ut beatus Augustinus in libro de Bono coniugali  dicit, nec pro ipsa etiam sterilitate licet uxorem uiro, uel uxori uirum dimittere, nec causa filiorum, pro quibus uxor ducitur, se aliis copulare: quod si fecerint, cum quibus  se copulauerint et ipsi committunt adulterium. Manet enim uinculum nuptiarum, etiamsi proles, cuius causa initum est, manifesta sterilitate non subsequatur.« Et item in eodem libro : »Sicut ergo satius est mori fame, quam idolothytis uesci, ita satius est defungi sine liberis, quam ex illicito concubitu stirpem querere.« Et in libris ad Pollentium de adulterinis coniugiis, multoties et frequentius inculcatum lector inueniet, »quia uir ab uxore, et uxor a uiro separari non potest, nisi sola fornicationis causa, possunt autem ea separari, ita tamen, ut aut innupti permaneant, aut inuicem reconcilientur.« Et sanctus Hieronymus in commento Matthei: »Dicunt Domino, inquit, discipuli eius:  Si ita est causa hominis cum uxore, non expedit nubere . Graue pondus uxorum est, si, excepta fornicationis causa, eas dimittere non licet. Quid enim si temulenta fuerit, si iracunda, si malis moribus, si luxuriosa, si gulosa, si uaga, si iurgatrix, et maledica, tenenda erit istiusmodi? uolumus, nolumus, tenenda erit. Cum enim essemus liberi, uoluntarie nos subiecimus seruituti.« Et item in epistola  ad Amandum presbyterum: »Omnes igitur causationes Apostolus amputans, apertissime definiuit, uiuente uiro adulteram esse mulierem, que alteri nupserit . Nolo mihi proferas raptoris uiolentiam, matris persuasionem, patris auctoritatem, propinquorum cateruas, seruorum insidias atque contemptum, damna rei familiaris.  Quandiu uiuit uir, licet adulter sit, licet sodomita, licet flagitiis omnibus coopertus, et ab uxore propter hec scelera derelictus, maritus eius reputatur, cui alterum uirum accipere non licet. Nec hoc 596 Apostolus propria auctoritate decernit, sed Christo in se loquente, qui ait in Euangelio: Qui dimittit uxorem suam, excepta causa fornicationis, facit eam mecari; et qui dimissam acceperit, adulter est .« Huic euangelice ueritati et apostolice doctrine hoc modo concordant Innocentius, Leo et Gregorius apostolici, Africanum quoque concilium, Ambrosius, Ioannes Constantinopolitanus, Origenes in emendatis a beato Hieronymo libris, Beda presbyter uenerabilis, cunctique doctores catholici. Unde si Dominicum et tam euidens  preceptum non esset, ut etiam Paulus interrogatus de uirginibus dans consilium, de hoc quiddam immutare nequaquam presumpserit, dicens: De uxore, inquit, precipio non ego, sed Dominus, uxorem a uiro non discedere, quod si discesserit manere innuptam, aut uiro suo reconciliari , aut talis esset locus Scripture, ut auctores inde diuersa licet fidei non aduersa sentirent, sicut in canonibus habemus, plurimorum et maioris auctoritatis sequeremur sententiam. Nunc autem aliter sentire uel consentire non possumus, nec debemus, nisi sicut in litteris diuinitus inspiratis relegimus. Sanctus si quidem Paulus fornicatores et adulteros idolis seruientibus iunxit, dicens, quia regnum Dei non possidebunt , et cum his nec cibum sumere  iussit. Et item scripsit: Quia fornicatores et adulteros iudicabit Deus . Sed et ipsi uiri qui, ut ostendimus, pari legis iudicio sicut et mulieres apud Deum tenentur, si adulterauerint, et tanto etiam grauiori pena damnentur, quanto capita et rectores sunt mulierum, fragilioris scilicet sexus et uasis infirmioris, licentia indebita non debent presumere, ut uxores suas adulterantes damnent sine iudicio, dicente in lege Domino de seruo, qui pecunia domini sui est: Qui percusserit seruum suum, uel ancillam uirga, et mortui fuerint in manibus eius, criminis reus erit . Unde et sacri canones, si quis seruum proprium sine conscientia iudicis occiderit, excommunicatione biennii effusionem  sanguinis precipiunt expiare ; et: »Si domina ancillam flagellis uerberauerit, et inde mortua fuerit, si uoluntate hoc accidit, post septem annos, et si casu, post quinquennii tempora ad communionem precipit eam admitti, seruata auctoritate de uiatico munere, quod nulli est etiam in ultimo spiritu denegandum .« Si igitur in domo uniuscuiusque Christiani tanta equitas et bonitas etiam erga seruilem conditionem seruanda est inter dominum et seruum, quanto maior et uberior ac plenior custodienda est inter maritum et uxorem, inter uirum et coniugem, inter caput et corpus? quoniam, sicut Apostolus docet , uir caput est mulieris, sicut Christus caput est Ecclesie, ipse saluator corporis: ita et uiri debent  diligere uxores suas, ut corpora sua. Qui suam uxorem diligit, seipsum diligit. Nemo enim unquam carnem suam odio habuit, sed nutrit et fouet eam, sicut et Christus Ecclesiam. Attendat uir Christianus si pes uel manus, aut genitale, uel quodcunque aliud membrum putrescere, uel cancro comedi ceperit, 597 cum quanta diligentia et inspectione ac iudicio medici, illud aut sustinebit ut sanari ualeat, aut a se abscidet si sanari nequiuerit, et ita de membro, imo de corpore, id est de uxore sua faciat. Unde rursum idem Apostolus dicit: uiri, diligite uxores uestras, sicut et Christus dilexit Ecclesiam, et semetipsum tradidit pro ea, ut illam sanctificaret, mundans eam lauacro aque in uerbo . Certe enim apostolicis uiris tanta inter uirum et uxorem,  et tam precipua atque excellens dilectio commendatur, salua tamen in ipso coniugio prelatione uiri, et subiectione femine, ut in illa coniunctione semel a Deo instituta, et legitime conciliata, maior esse nec debeat, nec possit. Quid enim uenerabilius quam ut coniugium mysterium sit Christi et Ecclesie? Quid sanctius quam ut sic diligant uiri uxores suas, sicut Christus dilexit Ecclesiam, tradens seipsum pro ea, ut illam sanctificaret atque mundaret? Quid carius atque coniunctius, quam ut uir caput sit mulieris, sicut Christus caput est Ecclesie ipse saluator corporis? Qui etiam in Euangelio de hac coniugii unitione testatur dicens: Itaque iam non sunt duo, sed una caro. Erunt enim, inquit, duo in carne una . Addit adhuc Apostolus dicens:  uiri, diligite uxores uestras, et nolite amari esse ad illas . Si ergo uiri erga uxores suas non debent esse amari, quanto minus seui, crudeles, cruenti, nullam eis seruantes legem, nullam rationem, nullum iudicium, quod etiam erga seruos Christiana religione custodiendum est, sed mox ut eis placuerit, indignatione et furore impio concitati, tanquam ad macellum illas duci faciant laniandas, et coquorum suorum gladiis more ueruecum atque porcorum mactari precipiant, uel ipsi etiam manu et mucrone proprio eas trucident, nequaquam semetipsos ad imitationem Domini nostri Iesu Christi tradentes pro eis, ut illas sanctificent et mundent; sed potius zelo libidinis sue ipsas in eternum disperdentes,  et se earum sanguine impie polluentes, cum in huiusmodi causa tanto iustius exspectandum esset legitimum iudicium, quanto facilius maritali zelo potest perpetrari homicidium? Ex his nonnulli tam immites, et non humane affectionis, sed belluine immanitatis inueniuntur, ut prioribus uxoribus ex suspicione adulterii, nulla lege, nulla ratione, nullo iudicio, sed sola sua animositate et crudelitate, uel libidine ad aliam uxorem uel concubinam tendente, occisis, adhuc sanguine recenti madentes, non solum nulla penitentia compuncti, aut aliqua humilitate Deo et Ecclesie satisfacientes, sed exsultantes in superbiis suis, incunctanter ad altare Christi accedant, et indifferenter sacra mysteria contingere presumant. De quibus mysteria sua accipientibus  semper dicit Christus quod dixit de Iuda: Ecce manus tradentis me mecum est in mensa , cum sine suo mortali periculo de peccantibus uxoribus poterant absolui iudicio, quod illi non exspectantes, sed diuine legis preuenientes iudicium, incurrunt in damnationis 598 iudicium. Defendant se quantum uolunt qui eiusmodi sunt, siue per leges, si ulle sunt, mundanas, siue per consuetudines humanas. Tamen si Christiani sunt, sciant se in die iudicii nec Romanis, nec Salicis, nec Gundobadis, sed diuinis et apostolicis legibus iudicandos. Quanquam in regno Christiano etiam ipsas leges publicas oporteat esse Christianas, conuenientes uidelicet et consonantes Christianitati. Lex namque omnipotentis Dei in tres species diuidit omnia, que homines in  mundanis rebus subdita habere uel possidere uidentur, cum in Decalogi preceptis definit et dicit: Non desiderabis uxorem proximi tui, non seruum, non ancillam, non bouem, non ouem, non asinum, nec omnia que illius sunt . In quibus uerbis sine dubio aliter consideranda est dignitas uxoris, aliter conditio seruorum et ancillarum, et aliter uilitas brutorum animalium, siue insensibilium rerum, et ideo omnia ista suis meritis tractanda, suis gradibus discernenda ac iudicanda sunt. Hec dicimus, ut considerent qui eiusmodi sunt, quia inordinato ordine uiliorem apud se teneant conditionem uxorum, quam seruulorum; et si de seruo absque conscientia iudicis occiso dominus eius homicidii reus existit, nec effusionem sanguinis nisi per penitentiam potest  expiare, quid de coniuge sentiendum sit. Non autem hoc dicimus, ut iudicia debita conculcemus uel prohibeamus, sed illa potius expeti, et sequi hortemur, cum sciamus legem Dei, qua omnis Christianus in die iudicii iudicabitur, ut recipiat secundum opera sua, nullum reum, nec ipsos adulteros, uel adulteras puniri permittere, nisi sub legitimis iudicibus et testibus, quos etiam publico iudicio a populo lapidari precepit. Unde et Susanna, cum falso adulterii crimine accusaretur , et publico iudicio condemnata, et publico legitur absoluta. Et mulier in adulterio ueraciter deprehensa , primum iuxta legem ad Phariseos, qui potestatem iudicii in populo exercebant, deinde etiam tentandi  gratia ad Domini iudicium perducta est, qui non iudicium abnuit, sed fieri iuste, et a iustis precepit.

Quapropter, si quecunque mulier in adulterio deprehensa, de lege Moysi, quam Dominus in Testamento ueteri promulgauit, uel de Christianorum legibus publicis, quas amplectitur sancta Ecclesia, ad episcopale iudicium uenerit, medicina est manifestissima atque sufficientissima, et salubri apostolicorum traditione uirorum confecta, qua sine ullo ambiguitatis errore, diuina gratia et ecclesiastica pietate medicari ualebit.



INTERROGATIO uI.

Tertio capitulo nobis remandari precamur, si de stupro et aborsu prefata femina denotatur, unde iam egit iudicium, quid 599 uobis ex eodem iudicio  uideatur, quoniam quidam dicunt nullius esse auctoritatis, siue credulitatis iudicium, quod fieri solet per aquam calidam, siue frigidam, neque per ferrum calidum, sed adinuentiones sunt humani arbitrii, in quibus sepissime per maleficia falsitas locum obtinet ueritatis, et ideo credenda esse non debent. Sed et de purgatione sacramenti quid uobis uideatur, cuius auctoritatis sit, nobis rescribi deposcimus, et utrum uerum esse possit, quod quidam dicunt, quia pro secreta confessione, quam ipsa femina fecit, sicut et testis est qui illam suscepit, uicarius ipsius in iudicium exiens incoctus euasit. Sed et dicunt, quia intentio illius femine fuit de alio eiusdem nominis fratre suo, quando uicarium suum  in iudicium misit, et idcirco se in eodem iudicio non coxit. Necnon, et si in iudicio, uel in sacramento, fraus quecunque reperta fuerit post datam purgationem, utrum causa in iudicio, uel sacramento purgata, in iudicium debeat legale reduci.



RESPONSIO.

At si de stupro et aborsu ante initum coniugium agitur, de quibus prefatam feminam reputari comperimus, ueniendum est prius ad examinationis iudicium, quo eam quasi prugatam audiuimus, et sic demum ponamus ex aliis que sentimus, ut sic hec fortasse rata est ducenda purgatio, sine ulteriore labore questio conquiescat, et si irrita et iuste rationabiliter fuerit comprobata questionis pelagus repetamus.  Nam sicut Paulus dicit: Fides est sperandarum substantia rerum, argumentum non apparentium . Quod exponit Ioannes Constantinopolitanus: »Quoniam, inquiens, ea que non uidentur, et sunt in spe, sine substantia esse putantur, sed fides eis tribuit substantiam. Sicut resurrectio nondum facta est, et necdum est in substantia, sed fides certe spei facit eam subsistere in anima nostra, que argumentum, id est coniectio est eorum que non uidentur.« Coniectio quippe est in rebus admodum manifestis. Fides igitur uisio est non apparentium, que ad eamdem satisfactionem ducit, ad quam illa etiam que uidentur: neque fides dici potest, nisi cum circa ea que non uidentur, amplius quam circa  ea que uidentur, satisfactionem quisquam habuerit, Qua de re ad inuestiganda ac comprobanda, et quasi oculato uisui presentanda que dubia uel obscura, que ex lege iudiciario ordine comprobari uel conuinci non possunt, duo sanxit auctoritas, iudicium scilicet, et iuramentum, quod usitato nomine appellatur et sacramentum, quia in eo illud oculis fidei peruidetur, quod corporis oculis non conspicitur.

De iudicio siquidem in libro Numeri scriptum est : Locutus est Dominus ad Moysen, dicens: Loquere ad filios Isrel, et dices ad eos: uir cuius uxor errauerit, maritumque contemnens dormierit cum altero uiro, et hoc maritus deprehendere non quiuerit, sed latet adulterium, et testibus argui non potest, quia non est inuenta in stupro: si spiritus  zelotypie concitauerit uirum 600 contra uxorem suam, que uel polluta est, uel falsa suspicione appetitur. Et post computatum iudicium ad quod proinde exire debeat, addit: Quod si polluta non fuerit, erit innoxia; et si polluta inuenta fuerit, maritus absque culpa erit, et illa recipiet iniquitatem suam . De iuramento autem uel sacramento, ad Hebreos Paulus dicit apostolus: Abrahe namque promittens Deus, quoniam neminem habuit per quem iuraret maiorem, iurauit per semetipsum. Homines enim per maiorem sui iurant, et omnis controuersie eorum finis ad confirmationem est iuramentum . Iunior quoque papa Gregorius per Denualdum presbyterum Bonifacio episcopo scripsit : »Presbyter, inquiens, uel quilibet sacerdos a populo  accusatus, si certi non fuerint testes, qui criminis illati approbent ueritatem, iusiurandum erit in medio, et illum testem proferat de innocentie sue puritate, cui nuda et aperta sunt omnia, sicque maneat in proprio gradu.« Que sacramenti purgatio et in ecclesiasticis, et in exteris legibus usitatissima, et de fidei ueritate etiam a primis seculis esse constat exorta. Unde silentio uenerantes que in ueteri et in Nouo Testamento et ab ipsa dicitur Deitate, ut, Per memetipsum iuraui, dicit Dominus . Et, Iurauit Dominus, et non penitebit eum , et plura alia. Et, Amen, amen dico uobis. Multum quippe commendat Dominus quod ita pronuntiat, quia quodammodo, si dici fas est, iuratio eius est, Amen dico uobis. Amen  enim interpretatur uerum, et tamen non est interpretatum. Cum potuisset dici, uerum dico uobis, nec Grecus hoc interpres ausus est facere, nec Latinus. Sic mansit, non est interpretatum, ut honorem haberet uelamento secreti, non ut esset negatum, sed ne uilesceret nudatum. Igitur uerum dico uobis ueritas dicit, que utique etsi non diceret, mentiri omnino non posset, tamen commendat, inculcat, dormientes quodammodo excitat, intentos facit, contemni non uult. Sed et Abraham ad seruum suum dixit: Pone, inquiens, manum tuam sub femore meo, et iura mihi per Deum celi . Et rex ad Abraham, Iura mihi per Deum, et Abraham ait: Ego iurabo . Et Isaac atque rex Abimelech  sibi mutuo iurauerunt . Et in Ieremia, Ego iuraui in nomine meo magno, ait Dominus . Et Dauid: Iuraui et statui . Et in Nouo Testamento legimus dixisse apostolum: Testis est mihi Deus . Et: Ecce coram Deo quia non mentior . Et: Quotidie morior, per uestram gloriam, fratres . Et in epistolis Leonis atque Gregorii, hinc qui uoluerit querere abundanter inueniet. Quantum denique in iuratione periurium sit cauendum, Dominus demonstrat in Exodo dicens: Non assumas nomen Domini Dei tui in uanum: nec enim insontem habebit Dominus eum qui assumpserit nomen Domini Dei sui frustra . In uanum quippe et frustra, non ut nichil sit, sed ut ei qui nomen Domini  Dei sui in uanum et frustra acceperit, nociuum ut criminis reo sit. Item in Leuitico Dominus dicit: Non periurabis in nomine meo, nec pollues nomen Domini Dei tui. Ego Dominus . Et sanctus Dauid in psalmo: Qui iurat proximo suo, et non decipit . Iurare est, 601 inquit Cassiodorus, hominum, sub testatione diuina aliquid polliceri. Iurare enim dictum est, quasi iure orare, id est iuste loqui. Tunc autem quispiam iuste loquitur, quando ea que promittit implentur. Et sanctus Ambrosius in epistola  ad ualentinianum imperatorem: »Quid est iurare, nisi eius quem testaris fidei tue presulem diuinam potentiam confiteri?« Et item dicitur in psalmo: Nec iurauit in dolo proximo suo . Per dolum itaque iurat quisquis aliter facturus est quam promittit, credens periurium non esse decepisse nequiter credentis errorem. Et hinc sanctus Hieronymus: »Multi sunt, inquit, qui dolose iurant, ut decipiant proximum, quod abominatur Pater luminum, dicente Petro: Non es hominibus mentitus, sed Deo . Et in libro Regum scriptum est, quia quando facta est fames in diebus Dauid tribus annis iugiter, et consuluit Dauid oraculum Domini, dixit Dominus: Propter Saul, et domum eius, et sanguinem, quia occidit Gabaonitas . Filii quippe Isrel iurauerant eis, et uoluit Saul percutere eos zelo, quasi pro filiis Isrel et Iuda, dicens Iosue gratis eosdem Gabaonitas uiuere permisisse. Hinc patet quanta impietas est periurium, cui Dominus  tantam imposuit ultionem.« Et Ieremias propheta, Ecce uos confiditis uobis in uerbis mendacii, que non proderunt uobis, furari, occidere, adulterare, iurare mendaciter . Hinc ergo pensandum est quantum crimen sit iurare mendaciter, quod adulterio, et homicidio, ac furto coniunxit prophete, quorum perpetratores Apostolus  regnum Dei dixit non possidere. Et Hieronymus in expositione eiusdem prophete: »Poterat fieri ut aliqui inuenirentur in populo, qui simularent cultum Dei, et iurarent per Dominum. Hoc preuenit, quod nequaquam Deus uanis sermonibus, sed ueritate fidei delectetur et dicet: Non eos diligo qui iurant per me, et iurant in mendacio, sed quorum corda labiaque  consentiunt. Et in Zacaria propheta: Quia omnis fur, sicut ibi scriptum est, iudicabitur, et omnis iurans ex hoc similiter iudicabitur. Educam illud, dicit Dominus exercituum, et ueniet ad domum furis, et ad domum iurantis in nomine meo mendaciter, et commorabitur in medio eius, et consumet eum, et ligna eius, et lapides eius . Et in Ezechiele propheta: uiuo ego, dicit Dominus, quoniam in loco regis, qui constituit eum regem, cuius fecit irritum iuramentum, et soluit pactum quod habebat cum eo, in medio Babylonis morietur . Spreuerat enim, inquit Hieronymus, Sedechias iuramentum, ut solueret fedus, et cum omnia hec fecerit, non effugiet.« Et item Hieronymus, »Ecce, inquit, dedit manum suam regi Aegypti, et tradidit se, et periurii  contra Deum commisit sacrilegium.« Et hinc item Hieronymus: »Ne putaremus iuramentum, et fedus, et pactum regis esse Babylonii, uel Sedechie qui fecerat, sequitur: in preuaricatione qua despexit me. Ergo qui contemnit iuramentum, illum despicit per quem iurauit, illique facit iniuriam, cuius nomini credidit aduersarius. Quidquid igitur contra Sedechiam 602 fecit Nabuchodonosor , non suis fecit uiribus, sed ira Dei, in cuius nomine fuerat periuratus. Legimus enim Sedechiam captum, ductum in Reblata, ibique interfectis filiis excecatum, et instar fere clausum cauea, translatum in Babylonem.« Et sanctus Cyprianus in nono abusionis gradu, »regis ministerium esse dicit, impios de terra perdere, parricidas et periuros uiuere non sinere.«  Et sanctus Gregorius in homilia Euangelii de Martyribus: »Ad exstincta, inquit, eorum corpora uiuentes egri ueniunt et sanantur: periuri ueniunt, et a demonio uexantur: demoniaci ueniunt et liberantur.« Hinc ergo colligendum est, quantum peccatum sit periurare in nomine Domini et sanctorum eius, quod et sacrilegium, ut premisimus, dicit esse sanctus Hieronymus. Sed et quantum temeritas iurandi uitari debeat, nisi magna exegerit necessitas, aut aliorum qui non credunt ueritati utilitas, ut credant, et paci ac concordie per sacramentum consulatur, cauenda sit. Et Dominus in Euangelio demonstrat dicens: Nolite iurare . Et Iacobus in epistola sua: Ante omnia, inquit, fratres mei, nolite iurare, neque per celum,  neque per terram, neque aliud quodcunque iuramentum: sit autem sermo uester, Est, est, Non, non, ut non sub iudicio decidatis : illo uidelicet iudicio, sub quo decidit Herodes, ut uel peierare, uel periurium cauendo aliud necesse haberet patrare flagitium. At si aliquid forte nos incautius iurasse contigerit, quod obseruatum scilicet peiorem uergat in exitum, libere illud consilio salubriore mutandum nouerimus, ac magis instante necessitate peierandum nobis, quam pro uitando periurio in aliud crimen grauius esse diuertendum . Denique iurauit Dauid per Dominum, occidere Nabal, uirum stultum et impium, atque omnia que ad illum pertinerent demoliri: sed ad primam intercessionem Abigail  femine prudentis, mox remisit minas, reuocauit ensem in uaginam, neque aliquid culpe se tali periurio contraxisse doluit. Iurauit Herodes dare saltatrici quodcunque postulasset ab eo, et ne periurus diceretur a conuiuiis, ipsum conuiuium sanguine polluit, dum prophete mortem saltationis fecit premium. Non solum autem in iurando, sed in omne quod agimus, hec est moderatio solertius obseruanda, ut si talem forte lapsum uersuti hostis inciderimus insidiis, ex quo sine aliquo peccati contagio surgere non possimus, illum potius euadendi aditum petamus, in quo minus periculi nos perpessuros esse cernamus, et iuxta exemplum eorum, qui hostilibus clausi muris, dum euadere desiderant, sed portarum omnium accessum sibi interdictum considerant, ibi  necesse est desiliendi locum eligant, ubi muro existente breuiore minimum periculi cadentis incurrant. Et hinc ex sanctis Scripturis, et catholicorum dictis, quidam orthodoxus et insignis peta inter alia scripserit dicens:

At si iurandi te causa perurget et arctat,
   Id puris uerbis, id gere mente pia.
603 Nec uerbi arte putes te fallere posse Tonantem,
   Cui nichil abstrusum est, cui tua corda patent:
Qui, non ut iuras, sed ut is iurasse putauit
   Cui iuras audit, sicque es utrique reus,
Nempe Deo, in uanum cuius uis sumere nomen,
   Seu socio, quem atra fallere fraude paras.
Si scelus ut facias iures, uota irrita sunto:
   Hoc illo est grauius, uulnus utrumque tamen.
uulnera parua minus, magis et maiora fatigant:
   Felix qui nullo uulnere lesus abit.
Ceterum de iudicio, postquam dixit Dominus de  suo aduentu ad futurum iudicium, quod erit per ignem, commemorans illud quod per aquam est factum, Sicut, inquit, factum est in diebus Ne, ita erit et in die filii hominis . Et referens quod per ignem Sodomam iudicauerit, Similiter, inquit, sic factum est in diebus Lot. Christianitas ex antiquo, que inter acta est et agenda iudicia, sanxit et frequentauit iudicium quod fit per aquam, quodque sub Ne factum fuerat , in arca fidei liberans innocentes, et condemnans noxios: in ignita autem aqua, sicut factum est sub Lot in igne, et fiendum est in aduentu filii hominis, Petro attestante, qui dicit: Quod celi erant prius, et terra de aqua, et per aquam consistens uerbo Dei, per que ille tunc mundus periit. Celi autem qui nunc sunt  et terra eodem uerbo repositi sunt igni reseruati in die iudicii et perditionis hominum impiorum . Aperte docens quia non alii celi sunt igne perituri, quam qui aqua perditi, hoc est, inania hec et nubilosa uentosi eris spatia. Neque enim aqua diluuii, que quindecim tantum cubitis montium cacumina transiit, ultra eris etherisque confinia peruenisse credenda est. Quocunque autem peruenire potuit, eo nimirum iuxta prefatam beati Petri sententiam, et ignis iudicii perueniet. Sed quia scriptum est, Celum et terra transibunt , et iterum, Terra uero in eternum stat , sciendum est, quia celum et terra, per eam quam nunc habent imaginem transeunt, attamen per essentiam  sine fine subsistunt. Preterit enim figura huius mundi : Et erunt, inquit, celum nouum, et terra noua . Que quidem non alia credenda sunt, sed hec ipsa renouantur. Transeunt, et permanebunt; quoniam ab ea specie, quam nunc habent tergentur, et in sua semper natura seruantur, unde scriptum est, Mutabis ea, et mutabuntur . Quapropter fieri aquam ignitam, ad hec duo copulata in unum indaganda iudicia, illud uidelicet, quod iam per aquam factum est, et illud quod per ignem fiendum est, licet sint pro temporum uarietate disparia, sed unum sunt operationis mysterio, in quibus sancti liberantur illesi, et reprobi puniuntur addicti, Ecclesie, quam designauit arca diluuii, creditur tradidisse auctoritas,  que etiam inde sanxit, ut aque baptismatis halitu sacerdotali sanctus insuffletur Spiritus, qui inter ipsa mundi primordia ferebatur super aquas, ut 604 iam tunc uirtutem sanctificationis aquarum natura conciperet, et quo rubigo omnium excoquitur peccatorum, cerei lumine sanctificato accensi, a loco teneantur immissi, donec eiusdem fontis consecratio compleatur per eum qui nocentis mundi crimina per aquas abluens, regenerationis speciem in ipsa diluuii effusione signauit, ut unius eiusdemque elementi mysterio, et finis esset uitiis, et origo uirtutibus, quique uenturus est iudicare uiuos e mortuos, et seculum per ignem. Quia in eodem baptismate, in quo signanter Moyses propheta lignum uelut in myrrhato fonte miserat et dulcoratus est,  predicata per Domini sacerdotem sanguinis Christi cruce, tres unum sunt, non natura, sed operationis mysterio, id est sanguis redemptionis, spiritus sanctificationis, et aqua lauacri, ubi exsufflatus et exorcizatus immundus spiritus exit ab homine, fitque mundi iudicium, et princeps mundi foras eiicitur; et qui in ueritate non stetit, mendax et pater mendacii a ueritate nature secernitur, que ad imaginem Dei condita, et ex aqua et Spiritu sancto renata, ad suum reformatur principium, ac fide interius exteriusque purgatur, et ab omni figmento mendacii totiusque malitie innocens comprobatur. Sed et si quis frigida tantum aqua, uel igniti cuiuscunque elementi iudicio, in auctorem et gubernatorem elementorum, quem omnia fideliter  inuocatum sentiunt elementa, sicut in Moysi uirga, et aque in sanguinem uerse, et iterum sanguis in aquas, et petra que dedit aquam, et sub Eliseo sal uel lignum aque immissum, indubitanti fide, que est argumentum non apparentium, credens fieri satis sibi decreuerit, nichil differt. Aqua enim frigida, sicut et in baptismate sacratur, in diluuio innoxii cum arca sunt ad celum leuati, et noxii perditi, igneque sunt Sodomite puniti . Et in libro Numeri, aqua frigida, in qua Dominus imprecationes iussit elui, hausta a muliere adultera, computrescendum femur ipsius legitur; et Ioannes apostolus de olei feruentis dolio euasit illesus. Et qui aquam ignitam delegerit, intelligat  quoniam uenientem ad futurum iudicium terribilem iudicem tempestas ignisque comitabuntur, sicut scriptum est: Ignis in conspectu eius ardebit, et in circuitu eius tempestas ualida , ut tempestas examinet quos ignis exuret, et ignis ille futurus sanctis erit peruius, qui rapientur nubibus obuiam in era Domino, et inflammabit in circuitu inimicos eius.

Quoniam quidem de purgationis iudicio per aquam feruentem uel frigidam se ratio intulit, dicamus quod quidam sagacis ingenii percunctantes adiiciunt. Constat nimirum, ut inquiunt, quia in aqua ignita coquuntur culpabiles, et innoxii liberantur incocti, quia de igne Sodomitico Lot iustus euasit inustus, et futurus ignis, qui preibit terribilem Iudicem,  sanctis erit innocuus, et scelestos aduret, ut olim Babylonica fornax, que pueros omnino non contigit, 605 neque contristauit, uel quidquam molestie eis intulit, sed uincula eorum comburens, incendit quos reperit de Chaldeis ministros regis, qui eam succendebant. Sed in aque frigide iudicio non constare uidetur, quod innoxii submerguntur, et aqua culpabiles supernatant, cum in cataclysmi iudicio innocentes cum arca leuantur, et noxii submersione perierint, et Aegyptii insequentes Hebreos per mare Rubrum, respiciente Domino, in uigilia matutina per columnam ignis et nubis, submersi sint quasi plumbum in aquis uehementibus, et ne unus quidem superfuit ex eis. Et filii Isrel super littus stantes uiderunt Aegyptios mortuos; et infideles ac peccatores  terra sustinere non potuit, quando aperta est, et deglutiuit Dathan, et operuit super congregationem Abiron. Et Petrum fide fidentem aque instabilitas se calcantem sustinuit: in fide uero dubitantem iam pene dimersum obsorbuit, quando eum Christi dextera alleuauit. Et ipsius epistole sententiam de figura baptismatis in arca diluuii exponentes Patres catholici dicunt, quia non aliis, sed ipsis aquis heretici et mali Christiani ad inferna merguntur, quibus orthodoxi et iusti quique ad celestia regna subleuantur. Sed sciendum nobis est, ut beatus dicit Gregorius , »quod diuina operatio si ratione comprehenditur, non est admirabilis; nec fides habet meritum, cui humana ratio prebet experimentum.« Et cum Paulus apostolus  dicat: Est enim fides sperandarum substantia rerum, argumentum non apparentium , profecto liquet quia fides illarum rerum argumentum est, que apparere non possunt: que enim apparent, iam fidem non habent, sed agnitionem. »Sed hec ipsa Redemptoris nostri opera , que ex semetipsis comprehendi nequaquam possunt, ex alia eius operatione pensanda sunt, ut rebus mirabilibus fidem prebeant facta mirabiliora.« Et idcirco Dominus quedam de Scripturis per semetipsum dignatus est exponere, ut sciamus rerum significationes querere in his etiam que per semetipsum noluit explanare. Unde in responsum accipiant, qui in diuinis iudiciis atque miraculorum signis experimentum  humane postulant rationis, quoniam et iustos continens arca, qua fidelium est designata Ecclesia, fides sancte Trinitatis per incarnationem Iesu Christi edificata, et omnes, de quibus dixit Dominus: Finis uenit uniuerse carnis: coram me repleta est terra iniquitate a facie eorum, et ego disperdam eos cum terra , superfluente aqua operti, et non omnes submersi sunt, sed innoxii liberati, et puniti sunt noxii sicut scriptum est: Ingressus est Ne, et filii eius, uxor eius, et uxores filiorum eius cum eo in arcam, propter aquam diluuii ; et post paululum: Rupti sunt omnes fontes abyssi magne, et cataracte celi aperte sunt, et facta est pluuia super terram quadraginta diebus et quadraginta noctibus. Et item: Et multiplicate sunt aque, et leuauerunt  arcam in sublime a terra. Et post pauca; Consumptaque est omnis caro, que mouebatur super terram: remansit autem solus Ne, et qui cum eo erant in 606 arca. Et item post pauca: Et clausi sunt fontes abyssi et cataracte celi. Et nubes una tenebrosa facta est Aegyptiis et luminosa Hebreis, ut iterum scriptum est: Tollensque angelus Dei, qui precedebat castra Isrel, abiit post eos, et cum eo pariter columna nubis, priora dimittens, post tergum stetit, inter castra Aegyptiorum et castra Isrel . Et erat nubes tenebrosa, et illuminans noctem, ita ut ad se inuicem toto noctis tempore accedere non ualerent. Et una eademque uirga, extenta super aquas, que erant quasi pro muro a dextris et a sinistris, filios Isrel transduxit, sicut scriptum  est , per aquam nimiam, et inuoluit Aegyptios in mediis fluctibus, ut ne unus quidem superfuerit ex eis, quos uiderunt Isrelite mortuos super littus maris, quos respexerat Dominus in uigilia matutina, ut diximus, in columna ignis et nubis, et expandit nubem in protectionem suorum, et ignem ut luceret eis per noctem , uidelicet Christum, qui est columna lucis tenebras infidelitatis depellens, et lucem ueritatis ac gratie spiritalis affectibus humanis infundens, et per columnam nubis, qui est Spiritus sanctus; in quo baptismate typus baptismatis iam sicut et in diluuio monstrabatur. Adhuc addamus quia inuocauit Elias nomen Domini Dei sui, et descendit de celo ignis.  Inuocauit et Eliseus nomen Domini, et de aqua ferrum securis leuatum est ad manubrium ligneum, et supernatauit aquis: grauior enim est ferri species quam aquarum liquor; aduertimus igitur maioris esse gratiam quam naturam. De his omnibus beati Ambrosii sufficiat explanatio, ut colligi possit assimilatio, cur in frigide aque iudicio unius fiat mersio, alterius subleuatio. Ait enim in libro de Sacramentis siue mysteriis : »uerumtamen, ne in hoc seculo diaboli fraus uel insidie preualerent, inuentum est baptisma; de quo baptismate audi quid dicat Scriptura, imo Filius Dei, quia Pharisei, qui noluerunt baptizari baptismo Ioannis, consilium Dei spreuerunt; ergo baptismus consilium Dei est.« Et post paululum-»Quod mergis, soluitur  sententia illa: Terra es, et in terram ibis. Impleta sententia, locus est beneficio remedioque celesti. Ergo aqua de terra. Possibilitas autem uite nostre non admittebat ut terra operiremur, et de terra resurgeremus. Deinde non terra lauat, sed aqua lauat, ideo fons quasi sepultura est.« Ceterum, ut dicit Apostolus: Omnis scriptura diuinitus inspirata utilis est ad docendum, ad arguendum, ad corripiendum, ad erudiendum in iustitia, ut perfectus sit homo Dei ad omne opus bonum instructus . Et sicut in Patrum catholicorum dictis legimus, margaritum est sermo diuinus, quod ex omni parte forari potest; et qui ad instructionem fidelium scripturarum testimonia profert, etiamsi aliter illa exposuerit, quam ea intellexerint per quos fuere prolata,  non est fabricator mendacii: saluo maiorum intellectu, hinc dicam quod ex eorum uerbis pro exiguitate ingenioli mei exsculpere coniiciendo posse suspicor. Sanctus Apostolus docet Rubrum mare, quod sub duce 607 Moyse patres nostri transierunt, baptismum Christi sanguine rubricatum, et ipse Moyses ducem Christum, qui nos per baptismum eduxit de Aegyptia seruitute ad terram repromissionis, uidelicet de peccati seruitute, et mortis dominatione in libertatem glorie filiorum Dei, et in regnum eterne uite, prefigurauit, sicut et petra per desertum consequens populum, qui nos in eremo istius seculi mysteriis suis consequitur. Unde item dicit de baptismate idem Apostolus: Quicunque baptizati sumus in Christo Iesu, in morte ipsius baptizati sumus; consepulti  enim sumus cum illo per baptismum in morte . »Quid est, inquit Ioannes Chrysostomus, in morte ipsius baptizati sumus? ut et ipsi moriamur, sicut et ille. Crux enim est baptisma. Quod ergo crux Christi et sepulcrum, hoc nobis baptisma factum est, tametsi non eisdem ipsis. Quapropter non dixit, complantati morti, sed similitudini mortis, ipse namque carne et mortuus est et sepultus, nos autem peccato in utroque.« Quibus dictis colligi posse uidetur ut consepultus Christo per baptismum in mortem, et liberatus per eumdem baptismum a morte, et per peccatum ad eamdem seruitutem et mortem reuersus: Anima, inquit, que peccauerit, ipsa morietur . Complantetur similitudini mortis in aqua, ut aut noxius comprobatus,  uelit nolit, quia sepe bona inuitis prestantur, confiteatur, et per emendationis ac correctionis confessionem liberetur iterum a morte commissi peccati: aut innoxius Dei iudicio demonstratus, inter peccati reos non teneatur a nobis, complantatus similitudini mortis in aqua. Mare quippe, sicut supra ostensum est, baptisma designans nichil in se mortuum retinet, quod, ut scriptum est, mortuos Aegyptios eiecit super littus. Ergo Aegyptius mortuus , id est peccato obnoxius, quandiu negando in peccati sui morte manet, ab aqua inuocatione ueritatis, que Christus est, sanctificata non recipitur, non tenetur. ueniat autem ligatus institis iniquitatum suarum foras de latebris male conscientie  confitendo, et per confessionem ueritatis consepelietur in aqua, quasi quodammodo complantatus similitudini mortis uerissime ueritatis, liberatus ab eadem ueritate. Colligatur autem fune qui examinandus in aquam dimittitur, quia, ut scriptum est, funibus peccatorum suorum unusquisque constringitur. Qui ob duas causas colligari uidetur, scilicet ne aut aliquam possit fraudem in iudicio facere, aut si aqua illum uelut innoxium receperit, ne in aqua periclitetur, ad tempus ualeat retrahi. Nam et Lazarus quatriduanus mortuus, per quem designatur quisque criminum mole sepultus, ligatus institis sepultus, et eisdem colligatus institis a sepulcro, Domino uocante, legitur egressus, et ipsius iussu a discipulis disligatus. Et hoc examinandus iudicio  colligatus in aquam dimittitur, et colligatus retrahitur, et aut purgatus statim iudicio arbitrorum absoluitur, aut usque ad purgationem colligatus iudicio examinatur. Et item in sacra historia legimus quia uenit Elias ad Iordanem cum discipulo 608 Eliseo, et inuoluto pallio suo percussit aquas, que diuise sunt, et transierunt ambo. Postea leuauit Eliseus pallium Elie quod ceciderat ei, et ueniens ad Iordanem percussit aquas, atque inuocato Deo, Elie diuisit ac transiit. Recte enim per Iordanem fluxus nostre mortalitatis exprimitur, quia et Iordanis Latine dicitur descensus eorum, scilicet Christianorum. Quia, inquit Gregorius , in Iordane flumine ipse auctor redemptionis nostre baptizari dignatus est, recte Iordanis nomine eorum multitudo  exprimitur, qui inter sacramentum baptismatis tenentur. Unde scriptum est in Iob de antiquo hoste humani generis: Et habet fiduciam quod influat Iordanis in os eius . Quia postquam infideles quosque a mundi origine rapuit, adhuc se posse suscipere etiam fideles presumit. Nam ore pestifere persuasionis eos quotidie deuorat, in quibus a confessione fidei reproba uita discordat. Unde ac si pallio Elie inuoluto aqua percutitur, et diuiditur, et per eam transitus preparatur, quando tales, ut premisimus ex uerbis sancti Gregorii, colligantur, et in aquam dimittuntur: et quasi aqua diuiditur, cum aut quosdam aqua recipit, et innoxios ostendit, aut quosdam reiicit, et noxios esse demonstrat: et transitus preparatur, cum aut quidam a reputatis  criminibus ad innoxios transferendi iudicantur, aut a negatione sua rei inter criminum noxios declarato iudicio deputantur. Nam et quando qui putatur et qui est noxius, in aquam examinandus dimittitur, a dimittentibus secundum quemdam modum forme baptismatis Dominus inuocatur, quatenus ueritas unde requiritur demonstretur, et tenebras ignorantie nostre illuminare dignetur, ne aut innocens iniuste a nobis damnetur, aut nocens sua negatione, aut diabolica fraude, aliquo modo impunitus euadat. Sed et ipse qui examinandus in aquam dimittitur, inuocationem inuocantium sua responsione et deuotatione confirmat, iuxta formam quodammodo ante baptisma, sicut sanctus Ambrosius in libro de Sacramentis  dicit , »Interrogatus es, Credis in Deum Patrem omnipotentem? dixisti, Credo, et mersisti, hoc est sepultus es. Iterum interrogatus es, Credis in Dominum nostrum Iesum Christum, et in crucem eius? dixisti, Credo, et mersisti: ideo et Christo es consepultus; qui enim Christo consepelitur, Christo resurgit. Tertio interrogatus es, Credis et in Spiritum sanctum? dixisti, Credo. Tertio mersisti, ut multiplicem lapsum superioris etatis absolueret trina confessio. Denique, ut uobis afferamus exemplum, sanctus apostolus Petrus, posteaquam in passione Domini lapsus uidetur conditione humana, qui antea negauerat, postea ut illum lapsum aboleret et solueret, tertio interrogatus a Christo si Christum amaret, tum ille dicit, Tu nosti, Domine,  quia amo te . Tertio dixit, ut tertio absolueretur.« Sic et inuentus in iudicio noxius, si fuerit forte super plura suspectus, iterato est iudicio examinandus, quousque inueniatur emendationis confessione probatus. 609 Et ad hoc assumamus sancti Ambrosii uerba dicentis: »Denique, ut uobis afferamus exemplum, sanctus apostolus Petrus, posteaquam in passione Domini lapsus uidetur infirmitate conditionis humane, qui ante negauerat, postea, ut illum lapsum aboleret et solueret, tertio interrogatur a Christo si Christum amaret. Tum ille dicit, Tu nosti, Domine, quia amo te: tertio dixit, ut tertio absolueretur.«

Et quoniam, sicut supra ostendimus diuina auctoritate baptismum esse iudicium, unde et Iordanis  baptisma designans interpretatur riuus iudicii quo princeps mundi mendax et pater eius foras eiicitur, et baptismus Dei est consilium, diuini uiri ad ignota inuestiganda inuenerunt iudicium aque frigide; in quo aque frigide iudicio, ad inuocationem ueritatis, que Deus est, qui ueritatem mendacio cupit obtegere, in aquis, super quas uox Domini Dei maiestatis intonuit, non potest mergi, quia pura natura aque naturam humanam, per aquam baptismatis ab omni mendacii figmento purgatam, iterum mendacio infectam, non recognoscit puram, et ideo eam non recipit, sed reiicit ut alienam. Et ut in baptismate ab homine spiritus immundus, id est princeps huius mundi eiicitur, ita et qui a diabolo, principe uidelicet mundi huius, per  peccatum reoccupatus, sicut scriptum est : Quia cum exierit ab homine, reuertitur ad eum a bonis operibus uacantem, imo uacuum, cum aliis septem spiritibus nequioribus se, ab aqua inuocatione diuini nominis sacrata reiicitur. Quem hominem, non naturalem, sicut ex aqua et spiritu renatus est, et purgatum, non carnis depositione sordium, sed interrogatione et confessione conscientie bone in Deum, uerum potius talem, de quo in Leuitico  scriptum est; sentit: Omnis, inquit, homo qui accesserit de stirpe uestra ad ea que consecrata sunt, et que obtulerunt filii Isrel Domino, in quo est immunditia, peribit coram Domino. Non dicit, in quo fuit immunditia. Immunditia quippe  eius in ipso est, qui mendacio contegit ueritatem, et idcirco de stirpe sacerdotali: uos, inquit, genus electum, regale sacerdotium , et in Apocalypsi: Fecisti nos regnum Deo, et sacerdotes , ad ea que consecrata sunt Domino accedens, quandiu immunditia eius in ipso est, non poterit aquis inuocatione Dei sanctificatis immergi, ut innoxius pareat, sed pereundus monstrabitur. Expurgate, inquit Apostolus, uetus fermentum, ut sitis noua conspersio, sicut estis azymi . Ac si patenter dicat: Reputatum de crimine, atque negantem, quem idoneis testibus iudiciario ordine comprobare nequitis, aut sacramento, aut Dei iudicio expurgate, ne in medio uestri manens anathema, dicatur uobis: Anathema in medio tui, Isrel, non  poteris stare coram inimicis tuis . Et item dicit Apostolus: Nolite communicare operibus infructuosis tenebrarum . Unde Augustinus: »Nolite communicare, hoc est nolite consentire, et quia parum erat non consentire, si sequeretur negligentia discipline, magis, inquit, et redarguite. 610 Duobus modis te non maculat malus, si non consentias, et si redarguas. Igitur arguendus est peccator, et si negauerit, et ordine iudiciario comprobari non poterit, examinetur, ut probatus manifestus fiat, et reprobatus latere non possit. Deprehensus autem confiteatur et peniteat, et non tenebitur fune peccatorum suorum, quo est illigatus, ut non mergatur, et lauetur aqua salutari perfusus lacrymis, et dimergantur ut Aegyptii, et qui corrupti  erant carnali corruptione coram Domino, sicut plumbum in aquis uehementibus , et secundum prophetam, Proiiciantur iniquitates eius in profundum maris . Quia antea cum mendacio suo mergi ut ablueretur non poterat, donec confessione a se illud in profundum proiiceret, et ablutus emergeret, qui ante confessionem sicut ferrum Elisei premebatur aqua, usque dum inuocatione diuini nominis ad lignum rediit, ita nichilominus negans peccati pondere premitur anxia conscientia, usque dum pronuntians impietatem peccati sui Domino, in cuius ligno crucis omnium hominum, ut dicit Ambrosius, leuatur infirmitas. Et hoc est diluuium quod et baptisma, quo peccata omnia diluuntur, sola iusti mens et gratia resuscitatur,  pridem quippe mortui negatione peccati.« Legat deuotus librum dialogorum beati Gregorii , et inueniet sanctimoniales non correctas, et pro incorrectione sua a sancto Benedicto excommunicatas, post mortem tempore communionis de sepulcris ab Ecclesia, quia non communicabant, exiisse, post reconciliationem autem se in suis sepulcris continuisse. Et pueri monachi corpus a terra teneri non potuisse , quia Benedicti gratiam non habebat. Et uas uitreum  signo crucis per Benedictum edito disruptum . Et iterum uas uitreum in ingens precipitium saxorum molibus aspersum eius iussione propter inobedientiam proiectum, atque incolume reseruatum  . Et discipulum eius Maurum super undas laci deambulasse : ferrum autem de profundo laci Elisei more per ipsum in manubrium reuocatum fuisse. Et sicuti scriptum diuinis paginis  continetur, sacer ignis absconsus, post multorum annorum curricula in crassam aquam uersus reperitur, et eadem aqua super oblatum sacrificium uersa diuina potentia est igne consumpta. Sed et Gedeonis sacrificium  cum superfuso iure cuius abundantia solet ignis exstingui, per angelicum ministerium, igne etiam lambente petram, consumptum est. Et in unius eiusdemque elementi mysterio, et finis est uitiis, et origo uirtutibus, operante Spiritu sancto in aqua sacri baptismatis. Hec diligens lector legat, et non  mirabitur in iudicio aque frigide innocentes ab aqua recipi, nocentes autem non recipi, sicut et in aqua calida coquuntur noxii, innoxii uero reseruantur incocti: quia et Christus, celestis medicina Patris, uerus humane medicus salutis, inuocatus a suis fidelibus, ut et medici carnis ipso inspirante solent, contraria 611 contrariis, calida frigidis, frigida calidis curat. Et in ueteris synagoge unius eiusdemque seditione quosdam terra absorbuit, quosdam uero edax flamma consumpsit. Dumque caro innoxia Saluatoris aquis frigentibus tinguitur, opposita quondam noxiis romphea ignea paradisi restinguitur. Sed et dispositione ipsius elementorum conditoris atque rectoris, uno eodemque sole lutum stringitur, cera liquatur. Hec dicta  sint, quia elementum instabile, in mergendo pro fide credentium quosdam recipit, quosdam autem non recipit. Sed et feruore elementi eiusdem quidam coquuntur, et quidam euadunt incocti.

Nec pretereundum quia legimus in Capitulis Augustorum fuisse uetitum frigide aque iudicium: sed non in illis synodalibus, que de certis accepimus synodis. Quod et quidam insulse dicunt propterea fuisse uetitum, quoniam quasi rebaptizatur qui in nomine Domini aquis immergitur. Sed hoc ibidem scriptum nequaquam reperimus. Nec nos etiam ignoramus quia beatus Ambrosius plura dicit baptismata, id est plura baptismatis annotat preconia. Et sacri canones rebaptizationes omnibus, ut uitande sunt, prohibent. Nemo tamen est pene fidelium,  qui se sine crucis signo, uel inuocatione diuini nominis, aquis etiam ad lauandum immittat, iubente Apostolo omnia agendum in nomine Domini, et non se illo baptizari putat baptismate, quo renatus est ex aqua et spiritu. Sermo enim, et opus Dei, cunctaque sacramenta diuina, manna sunt, quod, sicut scriptum est , habuit omne delectamentum, et omnis saporis suauitatem, quodque sicut pro desiderio suscipientium quondam factum est in saporem gustantium, ita et hec pro deuotione credentium fiunt causa ostensionum. uelut incarnatio Domini in ruinam et resurrectionem multorum est, et crux eius pereuntibus quidem stultitia est, credentibus uero in salutem uirtus Dei est, et predicatio ipsius  aliis est odor mortis in mortem, aliis odor uite in uitam, et baptismatis sacramentum infidelibus ludificatio, fidelibus autem redemptio est. Sacramenta quoque altaris deuote ad se accedentibus uita, indeuotis iudicium, sicut et panis uitam fortium roborat. paruulorum necat, et lenis sibilus equos mitigat, catulos instigat, et sol, qui ceram liquat, lutum stringit, sanis oculis lumen est, et lippientibus tenebre. Utque uenenum mors est homini, et uita serpenti, sic et istud iudicium firmiter et rite credentibus ostensio ueritatis. hesitantibus autem et dubiis error inuoluens esse dignoscitur - quoniam sicut Paulus dicit: Est enim fides sperandarum substantia rerum, argumentum non apparentium , profecto, liquet, quia, exponente beato Gregorio,  fides illarum rerum argumentum est, que apparere non possunt, que etenim apparent, iam fidem non habent, sed agnitionem. Sic in hoc diuino iudicio, his de quibus antea dubitabamus diuina ostensione monstratis, que corporalibus oculis uidere non possumus, oculis 612 fidei contemplantes credulitatem accommodare debemus, sicut Thomas antea dubitans, dum Dominum palpauit, aliud uidit et aliud credidit; a mortali quippe homine diuinitas uideri non potuit; hominem igitur uidit, et Deum confessus est, dicens: Dominus meus et Deus meus . uidendo ergo credidit, quem considerando uerum hominem, hunc Deum, quem uidere non poterat, exclamauit. Ita et ueritatem rei, de qua dubitamus, quia corporalibus oculis uidere  nequibamus, diuine ostensioni credentes, ueritatem, que Deus est, laudare debemus. Hec autem dicimus, non quo quemquam reprehendamus, quia nec ibi scriptum est  cur hoc iudicium non debeat fieri, sed tantummodo dictum ne fieret, aut nostra, quasi sapientius prolata, quam alii inuenire ex sanctorum documentis preualuerint, siue preualeant, defendere satagamus. Unusquisque enim in suo sensu abundat. Tantum quilibet hoc caute prouideat, ut a fide catholica et traditione apostolice sedis non discrepet, sed que sentimus humiliter proferentes, parati simus, si quis conuenientius nobis ostenderit, sine contentione sano intellectui cedere et libentissime non modo consentire, quin etiam discere.

 His ita se habentibus, si huiusmodi iudicium, quod, ut audiuimus, Carolus magni nominis imperator de sue uite credulitate recepit, per consilium laicorum nobilium, consensu episcoporum, ac decreto regio  prefata femina de quibus reputabatur constat esse purgata, et maritali thoro non solum consensu nobilium laicorum, uerum, ut audiuimus, cum reconciliatione et benedictione episcoporum, restituta siue recepta, cur iterum causam in questionem reducamus, uidere non possumus, dicente Domino: Non tentabis Dominum Deum tuum . Et audiamus quod audiuit ab illo ad eum, dicens: Magister, re spice in filium meum, ecce spiritus apprehendit illum  et rogaui discipulos tuos ut eiicerent illum, et non potuerunt; et Dominus: O generatio infidelis et peruersa, usquequo ero apud uos, et patiar uos?  Hoc enim audiuit, quia latenter isto dicto accusauit de impossibilitate apostolos, cum impossibilitas curandi interdum non ad imbecillitatem curantium, sed ad eorum qui curandi sunt fidem referatur. Sic et nos, licet non auribus corporis, sed merito infidelitatis audiemus, si talia sine causa et ratione debita remouemus, quasi quiddam fraudis in hoc iudicio fuerit dubia Dei ostensio, et non infidelitas nostra. Si autem hec in iudicio culpabilis apparuit femina, quare fuit recepta? Si inculpabilis, quare est causa remota? presertim cum omnimodis sit credendum, quia si uicarius eius, qui pro illa ad  iudicium exiuit, fuisset perustus, culpabilis iudicata ad audientiam denuo noluisset accusator ipsius debere illam admitti. Unde nunc quoque tenendum est, quia sicut in baptismatis iudicio, mendax et pater mendacii, per fidem et ora gestantium atque pro eis profitentium qui baptizantur, foras eiicitur, 613 ita et ab hac femina criminationis falsitas, fide et professione pro se mittentis uicarium, per eiusdem uicarii sui exsecutionem diuino iudicio sit expulsa, et eius innocentie ueritas declarata. Nam si testimonium hominum accipimus, testimonium Dei maius est , qui ostensione uirtutis sue nobis testificatur quid de hoc credere debeamus, de quo dubii ante ostensionem eramus.



INTERROGATIO uII.

 Qui dicunt quod pro secrete facta confessione ab eadem femina, uicarius eius de iudicio incoctus euasit.



RESPONSIO.

Sicut falsa pietate quidam, ut legimus, beatum Petrum defendere tentauerunt dicentem quia non nouisset hominem, quem cognoscebat Deum, cum ueritas dixerit, Me negabis : ita isti maiori etiam iniquitate, quia impia falsitate, ueritatem, dum piam predicant, fictam calumniantur, que sic uoluit feminam istam liberare, ut iudicio illius credentes deciperet, cum scriptum sit : Spiritus sanctus discipline effugiet fictum. Unde sanctus Petrus ad Simonem magum dixit, qui  se putauit emere posse gratiam sancti Spiritus, per quem uirtutes operantur et signa, quique omne effugit fictum: Non est tibi pars, neque sors in sermone isto, in felle enim amaritudinis, et obligatione iniquitatis uideo te esse . Et, ut beatus dicit Gregorius, nichil simplex ueritas per duplicitatem facit, scrutans corda et probans renes, et pertingens usque ad diuisionem anime et corporis, compagum quoque et medullarum, et interiora cordis, et ut ueritas, prope est inuocantibus se in ueritate, et iubet in ueritate iudicium facere. Quis enim inuocauit Dominum, et deceptus est? In iudicio enim iusto fideliter inuocatus neminem decipere potuit: quoniam iustus est Dominus in omnibus uiis suis, et  sanctus in omnibus operibus suis. Et catholici dicunt magistri de sacramenti purgatione, quia sicut ab illo cui perinde fit satis suscipitur, ita et a Domino iudicatur. Et Paulus dicit: Corde creditur ad iustitiam, ore autem confessio fit ad salutem . Et non est confessio, nisi fuerit cum corde et oris fassio, ut mens nostra concordet uoci nostre. Unde et in baptismo non mundat carnis depositio sordium, sed interrogatio ac confessio conscientie bone in Deum. Nam Petrus, quem Christum Filium Dei uiui confessus fuerat, Dominum esse sciebat, Deumque credebat, cuius discipulum se ore negabat, qui dixit: Qui me confessus fuerit coram hominibus, confitebor et ego eum coram patre meo; et: Qui me negauerit, negabo eum . Et sicut legimus, non est  aliud negare se ipsius esse discipulum, sicut Petrus dixit Non sum, obiicienti sibi quod ex discipulis hominis illius esset, nisi negare se esse Christianum. Quapropter 614 et sacri canones, inter lapsos de illis decreuerunt, qui corde Christum crediderunt, et tormentis uicti ore negauerunt. Et item scriptum est: Quomodo inuocabunt in quem non crediderunt?  Quomodo, inquam, hec femina in iudicio Dominum sibi adiutorem et liberatorem inuocauit, in quem non credidit? Et si in Dominum fideliter credidit quem inuocauit, uerum, non fictum, et iustum atque iustitiam diligentem illum credidit, quem falli uel fallere non posse cognouit. Isti autem contraria dicentes, quid aliud dicunt, nisi falli uel fallere posse ueritatem affirmant? obstinatiores demonibus,  qui, ut Euangelium dicit, exiebant ab obsessis, confitentes eum, quia sciebant illum esse Christum .

Quod autem dictum est, quia ex hoc testis est etiam ipse qui confessionem femine illius suscepit, miramur si uerum esse aliquo modo possit: et hoc credere non auderemus, si talibus uiris, qui hec nobis mandauerunt non credere auderemus; cum non peruerse interpretari debere nouerit quod in libro Leuitico, relegit: Anima que audit uocem iuramenti et testis est, uel que uidit aliquid et conscia est, et non indicat . Ex quo accepit etiam ipsa peccatum eius sine dubio. ut Origenes exponit, qui inique, aut egit aliquid, aut iurauit. Hoc etiam secundum historiam nos edificat, ne unquam in  peccatis alterius polluamus conscientias nostras, nec consensum male agentibus prebeamus. Consensum autem dico, non solum pariter agendo, sed etiam que manifeste et illicite gesta sunt reticendo. Et si sciuit, et propter secretam confessionem reticuit, quare, quod absit, sicut dicitur, ut iudicium inde fieret obtinuit, uel consensit, non reuerens sententiam legis pariter et Euangelii: Non tentabis Dominum Deum tuum?  Quia si contra auctoritatem canonicam, que ex legis et prophetarum atque Euangelii fonte, sancto Spiritu quo et illa sunt dicta promulgante, procedit, detrimentum honoris est agere, periculum non potest euadere, qui studet ipsi euangelice ueritati in tam maximis repugnare.  Et item scriptum est: Reddes autem Domino iuramenta tua . Si fidelitatem seniori suo promisit, quomodo huic illusioni contra illum consentire presumpsit? Et si tunc inter duo pericula positus, minus de iuramento negligere elegit, ut maius ne proditor confessionis fieret deuitaret, quare ipsam confessionem nunc prodidit? cum scriptum sit: Qui ambulat fraudulenter, reuelat arcana; qui autem fidelis est, animi celat commissum , ac si patenter dicat: Qui animi non celat commissum infidelis est. Et Paulus dicit fidelibus: Que pars fideli cum infidele?  Plura hinc dici poterant, sed nobis non conuenit. Onus enim suum unusquisque portabit. Hec autem breuiter diximus, non ut credere uel credi ab aliquo  huiusmodi derogationi de quocunque sacerdote uelimus, sed ut nos quatenus hinc responderemus per nomen Domini obtestantibus designemus, hoc nefas proditionis atque duplicitatis, et magnopere nobis esse uitandum, et 615 in omnibus profecto hominibus detestandum.



INTERROGATIO uIII.

Huic autem dicto quod aiunt quidam, quoniam intentio illius femine fuit de alio eiusdem nominis fratre suo, quando uicarium suum in iudicium pro se misit, et idcirco se in iudicio isdem uicarius eius non coxit.



RESPONSIO.

Quasi iudex omnium que geruntur, qui nouit omnia  etiam antequam fiant, tali errore seduci potuerit, componere possumus quod Petrus in quarto libro Dialogorum a beato requisiuit Gregorio: »Quidnam est, inquiens, queso te, quod nonnulli quasi per errorem extrahuntur e corpore? Cui beatus Gregorius referens de duobus Stephanis, quia non isdem Stephanus, qui adductus iudici ad loca inferni fuerat, iussus adduci exstiterat, sed Stephanus alter ferrarius: et illo reducto, Stephanus ferrarius, qui adduci fuerat iussus, adductus est. »Hoc, inquit beatus Gregorius , quotiescunque fit, si bene perpenditur, non error sed admonitio est. Superna enim pietas ex magna misericordie sue largitate, disponit, ut nonnulli etiam post exitum repente ad corpus redeant et tormenta inferi, que  audita non crediderant, saltem uisa pertimescant.« Et post narrationem de Stephano, qui adductus et reductus et postea iterum ad tormenta perductus fuerat, subdidit : »Qua de re colligitur, quia ipsa quoque inferni supplicia cum demonstrantur, aliis hec ad adiutorium, aliis uero ad testimonium fiant, ut isti uideant mala que caueant, illi uero eo amplius puniantur, quo inferni supplicia nec uisa et cognita uitare uoluerunt.« Sic et Deus ex scriptura ueritatis nobis demonstrat, quod ad correctionis cautelam nobis proficiat, aut ex retributione iustitie ad grauius delinquendum in cumulum damnationis excrescat. Scriptum est enim in libro Regum, dicente Michea propheta: uidi Dominum  sedentem super solium suum, et omnem exercitum celi assistentem ei a dextris et a sinistris. Et ait Dominus: Quis decipiet Achab regem Isrel, ut ascendat et cadat in Ramoth Galaad? Et dixit unus uerba huiuscemodi, et alius aliter. Egressus est autem spiritus coram Domino, et ait: Ego decipiam illum. Cui locutus est Dominus, In quo? Et ille ait: Egrediar, et ero spiritus mendax in ore omnium prophetarum eius. Et dixit Dominus: Decipies, et preualebis, egredere, et fac ita . Quid sit astare malignum spiritum Domino, et quid sit quod interrogasse malignum spiritum Dominus dicitur, et qualiter loquatur Deus ad malignum spiritum, et malignus spiritus ad Deum, beatus exponit Gregorius  in Moralium libris deuotioni  lectorum notissimis. Sequitur in historia libri Regum: Nunc igitur ecce dedit Dominus spiritum mendacii in ore omnium prophetarum 616 tuorum qui hic sunt. Et Dominus locutus est contra te malum. Et post aliquanta: Unus autem quidam tetendit arcum, in incertum sagittam dirigens, et casu percussit regem Isrel, id est Achab, inter pulmonem et stomachum. Et paulo post, et mortuus est uespere, et completus est in eo sermo Domini per manum Michee prophete, de quo antea locutus est idem Achab ad Iosaphat regem Iuda querentem prophetam Domini. Remansit, inquit Achab, uir unus per quem possumus interrogare Dominum, sed ego odi eum, quia non prophetat mihi bonum, sed malum. uidelicet quoniam uera illi dicebat, et ideo odiebat eum, diligens mendaces  ministros, et sibi impios; unde scriptum est : Princeps qui libenter audit uerba mendacii, omnes ministros habebit impios. Qua de re timendum est regi, et cunctis mendacio credere uolentibus, quasi Deus aut falli potuerit, aut fallere quemquam in se recte credentem in iudicio uelit, aut indebita misericordia in crimine consistenti, atque crimen ipsum neganti, et se tentanti debeat misereri, qui etiam pauperi in iudicio uel sub obtentu pietatis misereri prohibuit, ne propter alia perpetrata peccata, de quibus non satisfecerunt Domino, ex retributione iustitie, a mendace spiritu seducantur, ut intereant, et in alium laqueum decepti cadant, sicut de quibusdam Paulus dicit: Quoniam cum cognouissent Deum, non sicut Deum glorificauerunt,  aut gratias egerunt, sed euanuerunt in cogitationibus suis, et obscuratum est insipiens cor eorum; propterea tradidit illos Deus in desideria cordis illorum, in immunditiam, ut contumeliis afficiant corpora sua, mercedem erroris sui in semetipsis recipientes: et quoniam non probauerunt Deum habere in notitiam, tradidit illos Deus in reprobum sensum, ut faciant que non conueniunt; et ad Thessalonicenses : Pro eo quod dilectionem ueritatis non receperunt ad hoc ut salui fierent, idcirco immittet illis Deus spiritum erroris, ut credant mendacio, quatenus iudicentur omnes qui non crediderunt ueritati, sed consenserunt iniquitati. Unde sanctus Augustinus in tertio libro de Trinitate , loquens  de prestigiis a magis Pharaonis Moysi resistentibus factis dicit, »Intelligi, inquit, datur, ne ipsos quidem transgressores angelos, et erias potestates, in imam istam caliginem, tanquam in sui generis carcerem, ab illius sublimis etherie puritatis habitatione detrusas, per quas magice artes possunt quidquid possunt, ualere aliquid nisi data desuper potestate. Datur autem, uel ad fallendos fallaces, sicut in Aegyptios, et in ipsos etiam magos data est, ut in eorum spirituum seductione uiderentur admirandi, a quibus fiebant Dei ueritate damnandi: uel ad admonendos fideles ne tale aliquid facere pro magno desiderent, propter quod etiam nobis Scripture auctoritate sunt prodita: uel ad exercendam, probandam, manifestandamque iustorum  patientiam. Neque enim parua uisibilium miraculorum potentia Iob cuncta que habebat amisit, et filios, et ipsam corporis sanitatem.« Quidquid angeli transgressores mali faciunt, non ipsis seruit ad nutum creatura corporalis, sed Deo, 617 a quo datur potestas. Nec ideo putandum est istis transgressoribus angelis ad nutum seruire hanc uisibilium rerum materiem, sed Deo potius a quo hec potestas datur, quantum in sublimi et spiritali sede incommutabilis iudicat. Nam et damnatis iniquis etiam in metallo seruit aqua, et ignis, et terra, ut faciant inde non quod uolunt, sed quantum finitur.«



INTERROGATIO IX ET RESPONSIO.

Sed concedamus ut fraus in iudicio fuerit operatione diaboli, qui licet perdiderit angelici spiritus  gloriam, sed non amisit nature subtilitatem, et permittente Domino, aut pro infidelitate non recte credentium, aut pro purgatione fidelium, ut Iudam plenum iniqua uoluntate Christo communicantem strangulauit, et Paulum post tertii celi raptum colaphizauit, ad maxima exercenda occulto, sed nusquam iniusto, permittitur diuino iudicio, sicut per magos Pharaonis multa acta sunt, que Moyses propheta Domini fecerat. Et ad probationem Iob era sunt commota, ignis de celo erio oues puerosque consumpsit. Et Antichristus per se suosque ministros multa operaturus est, ita ut in errorem inducantur etiam si fieri potest electi. Et per Pythonissam species Samuelis ostensa est. Et in libro Dialogorum, scribente sancto Gregorio, legimus :  »Quia de inuento idolo, et ad horam casu in coquinam proiecto, exire ignis repente uisus est, atque in cunctorum monachorum oculis, quia omne eiusdem coquine edificium consumeretur ostendit: cumque iactando aquam et ignem quasi exstinguendo perstreperent, pulsatus ab eodem tumultu uir Domini Benedictus aduenit, qui eumdem ignem in oculis fratrum esse, in suis uero non esse considerans, caput protinus in orationem inflexit, et eos, quos phantastico reperit igne deludi, reuocauit fratres ad oculos suos, ut et sanum illud coquine edificium assistere cernerent, et flammas, quas antiquus hostis finxerat, non uiderent.« Et in Petri Itinerario de Clementis patre legitur, quod ut a fidelibus interficeretur,  a Simone Mago, quem deseruerat, unguento perunctus, eiusdem Simonis imaginem omnium oculis referebat, solus Petrus eum qui erat intuebatur, et orans discipulos ad eorum oculos reuocauit, et deluso phantasmate intuentium obtutibus speciem propriam reddidit. Sed et in uita Ioannis monachi quondam parentes filiam suam operante demone equam esse cernebant. In Euangelio quoque legimus de duobus discipulis cum Christo pergentibus ac dubitantibus, quia oculi eorum tenebantur ne eum agnoscerent . Quod impedimentum in oculis eorum non incongruenter accipimus a Satana fuisse, ne agnosceretur iehsu: sed tamen a Christo facta est permissio usque ad sacramentum panis, ut unitate corporis eius participata, remoueri intelligatur  impedimentum inimici, ut Christus possit agnosci. Sic et non mirum, si in iudicio, 618 exigente incredulitate hesitantium atque in fide dubitantium, talia permittat Dominus fieri, qui talem se exhibuit in oculis dubitantium foris, qualis habebatur apud eos intus: quod factum est in eorum oculis, non ueritate fallente, sed ipsis ueritatem percipere non ualentibus, et aliud quam res est opinantibus. Sicut et beatus Gregorius de Maria dicit : »Que Dominum querebat, quem resurrexisse minime credebat; sed quia amabat et dubitabat, uidebat et non agnoscebat, cumque illi et amor ostenderat, et dubietas abscondebat.« Et prefatis duobus discipulis ambulantibus in uia, non quidem credentibus, Dominus apparuit, sed eis speciem quam recognoscerent  non ostendit. Hoc ergo egit foras Dominus in oculis corporis, quod apud eos agebatur intus in oculis cordis. Nihil ergo simplex ueritas per duplicitatem fecit, sed talem se eis exhibuit in corpore, qualis apud eos erat in mente. Et sanctus Augustinus in libro de Doctrina Christiana : »Superstitiosum est quidquid institutum est ab hominibus ad consultationes et pacta quedam significationum cum demonibus placita atque federata, qualia sunt molimina magicarum artium, aruspicum et augurum libri. Ad hoc genus pertinent omnes etiam ligature atque remedia, que medicorum quoque disciplina condemnat, siue in precantationibus, siue in quibusdam notis, quas characteres uocant, siue in quibuscunque rebus suspendendis atque illigandis  . Que omnia tantum ualent, quantum presumptione animorum: quasi communi quadam lingua cum demonibus federata sunt; que tamen plena sunt omnia pestifere curiositatis cruciantis sollicitudinem mortifere seruitutis. Non enim quia ualebant animaduersa sunt, sed animaduertendo atque signando factum est ut ualerent. Et ideo diuersis diuersa proueniunt, secundum cogitationes et presumptiones suas. Illi enim spiritus qui decipere uolunt, talia procurant cuique, qualibus eum irretitum per suspiciones et consensiones eius uiderint.« Et uenerabilis presbyter Beda in Commento libri Samuelis dicit : »Si quem uero mouet, quomodo mulier arte demoniaca prophetam  post mortem inquietare et suscitare potuerit, sciat pro certo, aut falsam tunc umbram querentibus ostendisse diabolum, aut si uere Samuel exstitit, tantum in his agendis licere diabolo, quantum Dominus permiserit. Nec mirum pro quibusdam secretioribus causis talia maligno spiritui permitti, cum et Saluatorem constituerit in pinnam templi, et Iob petierit acceperitque tentandum. Quod si phantasiam potius immundi spiritus fuisse quod apparuit credimus, neque hoc turbare debet quomodo talis uera et prophetica narrare potuerit. Nouimus enim diabolum multa sepe futura, que ab angelis sanctis didicerit, prescire uel predicare posse: sed eo minus illius dictis auscultandum, quo cuncta que loquitur agitue apud homines, seducendi  studio facit.« Quod ne eueniat per insidias demonum, 619 monente Apostolo resistamus diabolo, fortes in fide, que uincit mundum, et per quam sancti uicerunt regna , et de qua firmiter credentibus dicitur: Fiat tibi secundum fidem tuam . Et Apostolus: Postulet autem in fide nichil hesitans . Et si ad probationem fidei nostre acciderit , de diuinis non causemur iudiciis, que interdum occulta sunt, sed nunquam iniusta. Nec mirum uideri debet, si in huiusmodi iudicio calliditate diabolica fraus  quecunque Deo permittente interuenit, cum et aqua baptismatis in se fidelis, ut Ambrosius dicit, est in aliquibus et aqua mendax. Non sanat baptismus perfidorum, non mundat sed polluit: unde et secundum decreta canonum, et sancti Innocentii, atque aliorum pontificum Romanorum, in nomine sancte Trinitatis ab hereticis baptizati per manus impositionem gratiam Spiritus sancti accipiunt: non autem in sancte Trinitatis nomine baptizati baptizari iubentur. Sed nunquid, quoniam fraus reperitur in baptismo hereticorum, baptisma non probabitur catholicorum? et si fraus inuenitur in iudicio propter fidem incredulorum, lex purgationis abiicietur a consuetudine credulorum? Sicut enim priuata uel fraus publica semper est punienda, ita ut scriptum legimus, consuetudo  que publicis utilitatibus non impedit, pro lege est retinenda. Quapropter, si et in hoc iudicio per quodcunque ingenium fraudulentia reperitur, duplicata iudicii ultione, siue pro peccati admissione, siue pro infideli illusione, causa in questionem ratione docente reueniat.

»Sed et de sacramenti purgatione in sancti Gregorii epistola ad Secundinum episcopum Taurominitanum legimus , quod Leonis Chartularii femina, que relicto eo pro fornicationis crimine religiosam uestem induerat, ab ipso sibi prestito sacramento quoniam post initum coniugium in adulterii culpam lapsus non fuerit, inconsulto episcopo ad uirum suum redierat, et idcirco  cum familia sua fuerat excommunicata. Unde idem sanctus papa decreuit, ut mox eius absolueretur familia. Et si manifeste constaret quia coniugi suo eadem femina dicere nichil potuerit, sed insuper suspicio ipsius per sacramentum fuerit amputata, atque post hoc sua ad eum sponte reuersa, ut et in ea censura temperaretur iudicii, nec longo iam tempore priuaretur communione.« Et item ad Candidum abbatem : »Denique ut ad satisfactionem posset omnino sufficere, fecimus ut etiam dato corporaliter sacramento firmaret nichil se in fraude uersatum, aut aliquid occultasse, sed omnia integre prodidisse. Cui rei si quis, quod non credimus, contrariam afferre quoquomodo tentauerit uoluntatem, 620 ille quidem reum se ante Deum  esse nouerit, qui nititur ea, que utiliter sunt finita, rescindere: nam eidem decisioni, transactionique nichil se derogare cognoscat.« Et ad preiectam : »ualde, inquit, ecclesiastice est moderationi conueniens, ut que ordinata fuerint uel decisa, nulla in posterum debeant refragatione turbari.« De qua sacramenti purgatione sepe audiuimus, quia plures in eo fraudem facere solent, cum ingenio iurantes, sed potius peierantes: quia, sicut legimus, ita sacramentum a Deo diiudicatur, sicut ab eo, cui per id satisfieri solet, in fide recipitur. Sed et in eadem sacramenti purgatione fraus facta, quin potius periurium factum detegitur, sicut et in iudicio diabolica astutia et permissione diuina, euenire posse a nobis non denegatur.  Et de iuramento doloso in Regum libris, et Machabeorum, atque in Propheta de sacramento regi facto infideli, que non impune cesserunt, inuenimus, unde supra nos sufficienter dixisse putamus.«



INTERROGATIO X.

Quarto capitulo nobis petimus remandari, si hec causa, unde iudicium factum audiuimus, et quidam etiam uidimus, in iudicium fuerit reuocata, qualiter idem debeat canonice ordinari iudicium, et utrum de secreta confessione, ut dicitur, commissa episcopis, uel in iudicio porrecto libello, eadem femina debeat iudicari: uel si acciderit ut eumdem libellum coacta porrigat, aut eidem inuita subscribat,  si per huiusmodi commentata maritali toro legaliter ualeat remoueri.



RESPONSIO.

Quod et si in hoc, ut supra diximus de quo loquimur iudicio euidentibus indiciis fuerit demonstratum, sicut sanctus Fabianus papa et martyr constituit, ordinetur iudicium. »Quoniam, inquiens , in omni iudicio quatuor personas necesse est semper adesse, id est, iudices electos, et accusatores, ac defensores, et testes.« Quia sicut Leo scribit ad uniuersos episcopos per Cesaream et Mauritaniam constitutos : »Neminem possumus iudicare, nisi in presentia positus, aut confutatus, aut certe confessus, iuste possit subiacere sententie.«  Et sanctus Augustinus in libro de Penitentia : »Plerumque autem boni Christiani propterea tacent, et sufferunt aliorum peccata que nouerunt, quia documentis sepe deseruntur, et ea que ipsi sciunt, iudicibus ecclesiasticis probare non possunt. Quamuis enim uera sint quedam, non tamen iudici facile credenda sunt, nisi certis indiciis demonstrentur. Nos uero a communione quemquam prohibere non possumus, quamuis hec prohibitio nondum sit mortalis, sed medicinalis, nisi aut sponte confessum, aut in aliquo, siue seculari, siue ecclesiastico iudicio nominatum atque conuictum. Quis enim sibi 621 utrumque audet assumere, ut cuiquam ipse sit et accusator et iudex? Cuiusmodi regulam etiam hic Paulus breuiter insinuasse intelligetur, cum quibusdam  talibus commemoratis criminibus, ecclesiastici iudicii formam ad hec similia ex quibusdam daret. Ait enim: Scripsi uobis in epistola, non commisceri fornicariis , et reliqua. »Et item: »Si quis frater nominatur aut fornicator, aut idolis seruiens, aut auarus, aut maledicus, aut ebriosus, aut rapax, cum eiusmodi nec quidem cibum sumere.« Sed sciendum est, quia eam nominationem hic Apostolus intelligi uoluit, que fit in quemquam, cum sententia ordine iudiciario atque integritate profertur. Nam si nominatio sufficit, multi damnandi sunt innocentes, quia sepe falso in quoquam crimine nominantur. Noluit enim in homine iudicari ex arbitrio suspectionis, uel etiam extraordinarii usurpato iudicio, sed potius ex lege Dei secundum ordinem Ecclesie,  siue ultro confessum, siue accusatum atque conuictum. Et in concilio Toletano : »Dignum est ut uita innocentis non maculetur pernicie accusantium. Ideo quisquis a quolibet criminatur, tam accusatus quam accusator presententur, atque legum et canonum sententie exquirantur, ut si indigna ad accusandum persona inuenitur, ad eius accusationem quisquam non iudicetur, nec condemnetur.« Et in Carthaginensi concilio : »Querendum est in iudicio cuius conuersationis et fidei sit is qui accusat, et is qui accusatur.« Item in eodem : »Testes autem ad testimonium non admittendos, qui nec ad accusationem admitti precepti sunt, uel etiam quos ipse accusator de domo sua produxerit.« Et sanctus  Cornelius papa et martyr, beatusque Felix Romanus pontifex, et omnes illius sedis pontifices decreuerunt, ut caueant iudices Ecclesie, ne absente eo cuius causa uentilatur, sententiam proferant, quia irrita erit, et etiam rationem pro actione in presentia fratrum dabunt, exceptis designatis causis quas singillatim leges Ecclesie exprimunt, sicut et leges publice modum certum denominant, quo absentes iudicio debeant condemnari, id est, ut si tam famosissimum crimen sit, et in crimine famosissima persona, ut neque testes ad conuincendum necessarii habeantur, nec ipsius indigeatur presentia, sicut Ambrosius in Epistola ad Corinthios dicit: »Iudicis, inquiens, non est sine accusatore damnare, quia et  Dominus Iudam, cum fur esset, quia non est accusatus, minime abiecit. Ut tolleretur de medio uestrum qui hoc opus fecit . Cognito opere isto, pellendum illum fuisse de cetu fraternitatis: omnes enim crimen eius sciebant, et non arguebant; publice enim nouercam suam loco uxoris habebat. In qua re neque testibus opus erat, neque tergiuersatione aliqua poterat tegi crimen. Ego quidem sicut absens corpore, presens autem spiritu, id est, absens facie, presens autem auctoritate spiritus, qui nusquam abest, iam iudicaui ut presens eum qui hoc admisit .«

622 Et quoniam alterius est loci et temporis demonstrare, quibus et quantis aliis modis secundum leges ecclesiasticas absentes possint et debeant iudicari,  quod nunc ad rem pertinet, quodque ualentina synodus sequens Romanam Ecclesiam demonstrauit, in medium deuocemus, uidelicet : »Ut si quis se reum, uel ueri confessione, uel mendacio falsitatis pronuntiauerit, neque enim, inquit, absolui potest, qui in seipso dixerit mortis causam, que dicta in alium puniretur, cum omnis qui sibi fuerit mortis causa maior homicida sit.« Quod in Ecclesia, nec de secreta confessione, nec per alium potest fieri: quanto minus per sacerdotes, quibus non licet sibi confessa publicare peccata, nisi per illum ipsum qui peccatum commisit, id quod male egerat fuerit propalatum? De quo etiam prouidere quantum potuerit debet episcopus, ad cuius hoc curam noscitur pertinere, ut non errore seductus, aut timore coactus,  quisquam mendaciter in se dicat, unde uel se, uel Ecclesiam ledat, quia inde etiam est decretum, ut extorta confessio, uel coacta subscriptio, nichil uigoris obtineat, B. Alexandro martyre glorioso, et post B. Petrum quarto apostolice sedis pontifice iudicante : »Si ab huiusmodi, inquit, personis, quod omni est Christiano nomini inimicum, quedam Scripture quoquomodo per metum, aut fraudem, aut per uim extorte fuerint, uel ut se liberare possint, quocunque ab eis conscripte uel roborate fuerint ingenio, ad nullum eis preiudicium aut nocumentum prouenire censemus, neque ullam eis infamiam uel calumniam, aut a suis sequestrationem bonis, unquam, auctore Domino, et sanctis apostolis, eorumque successoribus, sustinere  permittimus. Confessio uero in talibus non compulsa, sed spontanea fieri debet, ipso attestante qui ait: Ex corde enim procedunt homicidia, adulteria, fornicationes, blasphemie , et cetera que sunt ad hec pertinentia.« Et item: »Amplius autem respicit Deus ad cogitationes, et spontaneas uoluntates, quam ad actus, qui per simplicitatem, aut per necessitatem fiunt. Confessio uero non extorqueri debet in talibus, sed potius sponte profiteri. Pessimum est enim de suspicione aut extorta confessione quemquam iudicare, cum magis inspector cordis sit Dominus quam operis, et potius requirit cogitationes puras, et uoluntates bonas, quam uerba mendacia.« Talis enim in Ecclesia fieri debet ab illo qui peccauit  confessio, sicut scriptum est: Dic tu prior iniquitates tuas, ut iustificeris. Prior, inquam, ut et uocem accusatoris diaboli, et faciem Domini in confessione preuenias, ut iustificeris, non ut condemneris: quia ipsa etiam ecclesiastica excommunicatio, non eternaliter penalis, sed temporalis est atque medicinalis, tantum ut conuertatur peccator ad illum, et uiuat, qui non uult mortem peccatoris, sed uitam . Et iterum scriptum est: Ex uerbis tuis iustificaberis, et ex uerbis tuis condemnaberis . Unde Hieronymus: »Ex malis uerbis dubium non est quod damnetur a Deo homo qui ea protulit: iustificari autem ex bonis uerbis nullo modo potest, nisi de intimo cordis ea recta intentione proferat. Bona etiamsi sint, et non recto studio fuerint  prolata, iustificare loquentem non poterunt, sicut nec Caiphas 621 interpretando iustus inuentus est, qui dixit: Expedit ut unus homo moriatur pro populo, et non tota gens pereat . Illa ergo uerba iustificant loquentem, qui bona que ore profert medullitus corde retinet, et sancta intentione profert. In uerborum enim pondere operatio consistit uite humane: quia, ut Salomon ait: Mors et uita in manibus lingue .« Et capitulis Augustorum decernitur: »Ut qui timore compulsus seruum se esse extra iudicium dixerit, nullum preiudicium libertatis incurrat, donec iudicio presentetur, ut libertatem suam, si eam probauerit, presente iudice obtineat, aut si seruus conuincitur, statim Domino reformetur.

 Debent nimirum episcopi, uidelicet iudices animarum, magnopere prouidere, et seculi hominibus intimare, ne in accusandi, uel testificandi, aut iudicandi negotio, quasi sub pretextu future confessionis ac penitentie, suggestio diabolica latenter eis subripiat, dicens non uerbo, sed hortamento, cuicunque post concupiscentiam cordis sui ire desideranti: Intende, inquit diabolus, ut compleas quod desideras, ne de eo uincaris quod ceperas: melius tibi est postea penitentiam agere, quam uictum dehonestari. Testificantibus autem suggerit: Ingenium potestis capere, ut ita pareat quod dicitis uerum esse. Iudicibus uero diabolus sepe suadet, ut dicant: Quomodo possum aliter? sicut audio  iudico. Unde audiant, et exaudiant que scripta sunt: ue uobis qui iustificatis uos coram hominibus, Dominus autem nouit corda uestra . Et: Si oculus tuus, id est intentio tua, simplex fuerit, totum corpus tuum lucidum erit . Et: In quo iudicio iudicaueritis, iudicabitur de uobis . Et: Falsus testis non erit impunitus . Et legant quod dicit sanctus Hieronymus in commentario Matthei: »Falsus, inquiens, testis est, qui non eodem sensu dicta intelligit quo dicuntur.« Quanto magis qui illa dicit que dicta non sunt? Et tali cogitationi, quam diabolus, siue praue intendentibus, siue testificantibus, siue iudicantibus, de obtentu penitentie proponit, quod idem sanctus Hieronymus in eodem libro dicit, opponant.  Ait enim de Iuda: »Tunc uidens Iudas, qui eum tradidit, quod damnatus esset, penitentia ductus retulit triginta argenteos principibus sacerdotum et senioribus, dicens: Peccaui, tradens sanguinem iustum . Auaritie magnitudinem [al., magnitudine] impietatis pondus exclusit. uidens Iudas Dominum adiudicatum morti, pretium retulit sacerdotibus, quasi in potestate sua esset persecutorum mutare sententiam. Itaque, licet mutauerit uoluntatem suam, tamen uoluntatis prime exitum non mutauit. Si autem peccauit ille qui tradidit sanguinem iustum, quanto magis peccauerunt qui emerant sanguinem iustum, et offerendo pretium ad proditionem discipulum prouocarunt? At illi dixerunt: Quid ad nos? Tu uideris. Et proiectis argenteis  in templo, recessit, et abiens laqueo se suspendit . Nihil profuit egisse penitentiam, per quam scelus corrigere non potuit. Si quando sic frater peccat in fratrem, ut emendare ualeat quod peccauit, potest ei dimitti: sin autem permanent opera, frustra uoce assumitur penitentia. Hoc est quod in Psalmo de eodem infelicissimo Iuda dicitur: Et oratio eius fiat in peccatum , ut non 622 solum emendare nequiuerit proditionis nefas, sed ad prius scelus etiam proprii homicidii crimen addiderit.« Timeamus omnes hanc ueram sententiam, caueamus hanc perniciosissimam erga deceptionem nostram diabolice malignitatis astutiam, qua fraudulenter diabolus etiam sub penitentie spe nos deludit, et ex consilio nos in culpa ligat, quod  cum ab statu iustitie peccando concidimus, plerumque simul et in laqueum desperationis cadimus, et a radice spei funditus euellimur. Hinc est quod per prophetam Dominus, non tam precipitationum praua quam delictorum studia reprehendit dicens: Ne forte egrediatur ut ignis indignatio mea, et succendatur, et non sit qui exstinguat propter malitiam studiorum uestrorum . Hinc iterum iratus dicit: uisitabo super uos iuxta fructum studiorum uestrorum . »Quoniam igitur a peccatis aliis, ut dicit beatus Gregorius , differunt peccata que per consilium perpetrantur; non tam Dominus praua facta quam studia prauitatis insequitur. In factis enim sepe infirmitate,  sepe negligentia, in studiis uero malitiosa semper intentione peccatur. Et ipse in cathedra pestilentie sedet, qui tanta iniquitatis elatione extollitur, ut implere malum etiam per consilium conetur. Hinc ergo colligant qui in culpa se etiam per consilium ligant, qua quandoque ultione feriendi sunt, qui nunc prauorum non socii sed principes fiunt.« Cauenda est etiam callidi hostis uersutia, qui mentem quam peccato supplantat, cum de ruina sua afflictam respicit, securitatis pestifere blanditiis seducit, et ei spes ac securitates uacuas ante oculos uocat, quatenus utilitatem tristitie subtrahat. Modo enim aliorum facta grauiora, modo ei uerecundiam de promissione sua, quam praue adimplere promiserat, opponit: modo nichil esse quod perpetratum  est, modo misericordem Deum loquitur, modo utilitatem, uel quodcunque emolumentum aut gratie uel honoris corrupte menti obiicit: modo malum aliud, quod de malo minori excludi potest, ostendit, modo adhuc tempus subsequens ad penitentiam pollicetur, ut dum per hec decepta mens ducitur, a malo cepto non reuocetur, et ab intentione penitentie suspendatur: quatenus tunc bona nulla percipiat, quam nunc mala nulla contristant, et tunc plenius obruatur suppliciis, que nunc etiam gaudet in delictis. Sepe etiam speciali malo duplicium corda ingenio artis antique peruertit, ut dum peruersa et duplici actione ceteros fallunt, quasi prestantius ceteris prudentes se esse glorientur. Et quia districtionem retributionis non considerant, de damnis suis miseri  exsultant, de quibus propheta dicit: Ecce dies Domini uenit magnus et horribilis super omnes ciuitates munitas, et super omnes angulos excelsos , quia ira extremi iudicii humana corda, et defensionibus contra ueritatem clausa destruit, et duplicitatibus inuoluta dissoluit. Attendant et accusatores forte innocentium, et testes dolosi, et iudices, quod eis dicitur: ue his qui condunt leges iniquas, scribentes iniustitias . Et quod per Susannam dicit uiolenta passio illata 623 ab iniustitia: habet enim uocem suam, sicut et misericordia, de qua scriptum est, Absconde eleemosynam, id est misericordiam, in sinu pauperis, et ipsa orabit pro te . Ait enim uiolenta passio, illata, sicut diximus ab iniustitia, Deus  eterne, qui absconditorum es cognitor, qui nosti omnia antequam fiant, tu nosti quoniam falsum testimonium tulerunt aduersum me, et ecce morior, cum nichil horum fecerim que isti malitiose composuerunt aduersum me . Exaudiuit autem Dominus uocem eius, et reddidit presbyteris, qui erant constituti iudices populi in anno illo, et falsum tulerunt testimonium, iuxta quod malum egerant erga proximum, qui interfecti sunt. Et attendentes, quia multi presentaliter etiam corpore moriuntur, ut Ananias et Saphira, et qui communicantes, ut Paulus dicit, non discernunt corpus Domini : multi autem in corpore uiuunt, sed pro actu malo sunt anima mortui, sicut illa de qua scriptum est: uiuens mortua est : semper autem anima  que peccat moritur, et perseueranter peccantes duplici contritione conterentur, quando ponentur sicut clibanus ignis, et induentur sicut diploide confusione sua, cum perdentur corpore et anima in gehenna. Hec dicimus non tollentes iusta iudicia, sed timentes ne iudicemus scientes iniusta, non prohibentes testificari uera, sed refugientes mendacia.

Sed et quia superius, et ex aliorum institutione doctorum, sufficienter ordinem diffinitionis de causa unde agitur ex decretis beati Gregorii demonstrauimus, adhuc non piget ostendere quem modum in inquisitione et diffinitione huiusmodi questionis debeamus tenere. Ait enim, si de causa post initum coniugium agitur, ad Adrianum notarium : »Agathosa, inquiens, latrix presentium questa est maritum suum contra uoluntatem suam in monasterio Urbici abbatis esse conuersum. Quod quia ad eiusdem abbatis culpam et inuidiam non est dubium pertinere, experientie tue precipimus, ut diligenti inquisitione discutiat, ne forte cum eius uoluntate conuersus sit, uel ipsa se mutare promiserit. Et si hoc repererit, et illum in monasterio permanere prouideat, et hanc, sicut promisit, mutare compellat. Si uero nichil horum est, nec quoddam fornicationis crimen, propter quod uiro licet uxorem relinquere, predictam mulierem commisisse cognoueris, ne illius conuersio uxori relicte in seculo fieri possit perditionis occasio, uolumus ut maritum suum illi, uel si iam tonsuratus est, reddere omni  debeas excusatione cessante. Nam excepta fornicationis causa, uirum uxorem relinquere diuina lex nulla ratione concedit: quia postquam copulatione coniugii uiri atque mulieris unum corpus efficitur, non potest ex parte conuerti, et ex parte in seculo remanere.« Et quia una lex uiri et uxoris hinc constare dignoscitur, demonstrat in epistola, quam supra posuimus, ad Secundinum episcopum Taurominitanum : »Presentium, inquiens, portitor Leo Chartularius ad nos ueniens indicauit, uxorem suam, que relicto eo pro fornicationis crimine, quo uehementius stimulatam aiebat, atque ob hoc religiosam uestem induerat, culpabilem nullatenus 624 exstitisse, neque post initum coniugium in fornicationis culpam collapsum: adiiciens  quoque quod eidem uxori sue districtissima sacramenta prebuerit, insontem se ea de re, unde illam mordebat suspicio, permansisse, et idcirco propria eam sponte ad se reuersam. Sed quia communione illam cum familia sua pro hoc solo a fraternitate uestra priuatam asserit, quod ad eum clam postpositis uobis redierit, uolumus ut familia quidem ipsius sacram communionem recipiat, et domine eam culpa in huius afflictionis pena diu non teneat. De ipsa uero, id est de uxore predicti portitoris, hoc uos obseruare necesse est, ut si manifeste constat, quia contra coniugem suum dicere nichil potuit, sed insuper suspicio ipsius, prestito ut edocti sumus sacramento, amputata est, atque post hoc sua ad eum sponte reuersa est, et in ea quoque ita temperanda  est censura iudicii, ut longo iam tempore communione minime priuetur.«



INTERROGATIO XI.

Et quia maritus a coniuge, uel uxor a marito, per scripturam secrete confessionis se non possint disiungere, sicut episcopus ab ecclesia sibi commissa, uel gradu, aut quilibet in ordine ecclesiastico, ab officio se non preualet si uoluerit remouere, sicut auctoritate ecclesiastica supra studuimus demonstrare.



RESPONSIO.

Neque libello secrete confessionis porrecto publice penitentie quisquam debet submitti, nec per  scripturam directam, uel ab alio porrectam, ualet condemnari, sed unde publice debet iudicari, publice et in presenti positus debet aut conuinci, aut confiteri. Ad Nicetam Aquileiensem episcopum scripsit magnus Leo papa dicens: »In presenti positus, aut confutatus, aut certe confessus, iuste potest subiacere sententie: quia contrarium est rationi, eorum illos cernere penas, quorum non ualent nescire causas.« Quem etiam ordinem iudicandi demonstrat Scriptura diuina, dicentibus de criminata accusatoribus in iudicio preparato: Mittite, inquiunt, ad Susannam filiam Helchie uxorem Ioachim, et miserunt. Et uenit cum parentibus et filiis . Et post datum testimonium, condemnauerunt iudices eam ad mortem : qua liberata,  ueritate eam liberante, puniti sunt falsi testes iuxta quod malum in proximum egerant. Sed et deprehensa in adulterio, oblata corporali presentia, non per alienum testimonium uel scripturam, quod ecclesiastice et Romane prohibent leges, est accusata: cuius etiam confessio subinnuitur, cum ei a Domino dicitur: Nemo te condemnauit? et illa: Nemo, Domine . Pilatus quoque de Domino, tanquam latrone comprehenso atque ligato, per cohortem, sicut Augustinus dicit, legitimo ordine potestatis seruato, et per ministros Iudeorum, et ab Anna Caiphe, atque a Caipha in pretorium sibi transmisso dicit: Obtulistis mihi hunc hominem . Quemque audiens esse de potestate Herodis, remisit eum ad  625 illum, docens nos de secularibus secularium Christiana et iusta exspectare iudicia, et tunc Ecclesiastica uidelicet medicinalium iudiciorum malagmata debere infirmis imponere, hoc idem Apostolo demonstrante, quando adhuc inter infideles conuersabantur fideles. Iam delictum est, inquit, inter uos, quia iudicamini apud extraneos, et non apud fratres. Secularia igitur iudicia si habueritis inter uos, contemptibiles qui sunt in Ecclesia constuitite ad iudicandum . Unde Gregorius in Regula pastorali: »Ut saltem terrenis negotiis inseruiant, quos dona spiritalia non exornant.« Et Augustinus in Enchiridio: »Cum sint talia iudicia fieri necessaria, non uetari, sed apud fideles debere iudicari demonstrat.« Et Ambrosius: »Quia ergo sunt, inquit,  sapientes fratres, aliqui horum eligantur ad iudicandum, quorum iudicium ueretur mundus. Magnus enim pudor est, si inter eos qui dicuntur Deum cognouisse, non inuenitur qui examinare possit iudicium. Quomodo enim homicida penitens pacem sumet Ecclesie, antequam cum litigantibus pacificetur? Quomodo indulgentiam accipere poterit discors, antequam caritatis glutino uniatur? Quomodo rapax dignos penitentie fructus aget, antequam iuxta Dauid iudicium, et Zachei exemplum, aut emendando, aut satisfaciendo, placationis hostiam offerat qui rapinis crudeliter insudauit? uel quomodo soluetur coniugium, nisi decernentibus Christianis legibus, quibus fuerat auctore Domino copulatum,  uel quia non initum, sed magis usurpatum contra Christianas leges fuerat, exstiterit demonstratum?« Et hoc quomodo ordinabiliter fieri poterit, nisi legibus humanis ab eo inspiratis, per quem conditores legum iusta decernunt? Unde sanctus Gelasius ad Anastasium imperatorem : »Si, inquit, quantum ad ordinem publice pertinet discipline, cognoscentes imperium tibi superna dispositione collatum, legibus tuis ipsi quoque parent religionis antistites, ne uel rebus mundanis excluse uideantur obuiare sententie, quo rogo te decet affectu eis obedire, qui prerogandis uenerabilibus sunt attributi mysteriis?« Ut alibi scriptum est relegentes: Reddite que sunt Cesaris Cesari, et que sunt Dei Deo , Cesari quidem nummum, tributum,  et pecuniam, honorem debitum, quandiu ipse Dominum fideliter honorauerit, et uectigal, Deo autem decimas, primitias, oblationes, ac uictimas, atque continuam seruitutem: quomodo et ipse reddidit tributa pro se et Petro, et Deo reddidit que Dei sunt, Patris faciens uoluntatem. Et sanctus Augustinus in Sermone sexto Euangelii Ioannis: »Noli, inquit, dicere quid mihi et regi? Quid tibi ergo et possessioni? per iura regum possidentur possessiones.« Sic et per legalia iudicia, iusta, quoniam Christiana, secularium negotiorum dirimende sunt questiones. Et de libello, uel secreta confessione, idem decernit Leo, inquiens , uniuersis episcopis per Campaniam, Samnium, et Picenum, salutem: »Magna indignatione commoueor,  et multo dolore contristor, quod quosdam ex uobis comperi apostolice traditionis oblitos, et studio sui erroris intentos.« Et post aliquanta: »De penitentia scilicet, que a fidelibus postulatur, ne de singulorum peccatorum genere libellis 626 scripta professio publicetur, cum reatus conscientiarum sufficiat solis sacerdotibus indicari confessione secreta. Quamuis enim plenitudo fidei uideatur esse laudabilis, que propter Dei timorem apud homines erubescere non ueretur, tamen quia non omnium huiusmodi sunt peccata, ut ea qui penitentiam poscunt non timeant publicare, remoueatur improbabilis consuetudo, ne multi a penitentie remediis arceantur, dum aut erubescunt, aut metuunt inimicis suis sua facta reserari, quibus possint legum constitutione  percelli. Sufficit enim illa confessio, que primum Deo offertur, tunc etiam sacerdoti, qui pro delictis penitentium precator accedat. Tunc enim plures ad penitentiam poterunt prouocari, si populi auribus non publicetur conscientia confitentis.« Hinc colligant quique, si canones sacri iubent excommunicare episcopum, quandiu non communicauerit illi, quem sibi dicit crimen secrete fuisse confessum, utrum debeat aut audeat aliquis de secreta confessione, siue per libellum siue per uerbum credita, quemcunque publice penitentie legibus subdere, quanto minus coniugium legaliter initum sine certa et manifesta ratione dissoluere: cum idem Leo ad omnes episcopos per uniuersas prouincias  constitutos terribiliter intonet dicens : »Hoc itaque admonitio nostra denuntiat, quod si quis fratrum contra constituta uenire tentauerit, et prohibita fuerit ausus admittere, a suo se nouerit officio submouendum, nec communionis nostre futurum esse consortem, qui socius esse noluit discipline.«



INTERROGATIO XII.

Quinto capitulo nobis rescribite, ex auctoritate Scripturarum, et traditione Patrum, de stupro, atque aborsu que scripta contineantur, cum auctorum nominibus et designatione librorum, ut scire possimus, utrum tali modo, sicut dicitur, femina possit concipere, et post aborsum uirgo ualeat permanere,  sicut de ista dicitur accidisse: et si deprehensa fuerit hec ante coniugium crimina perpetrasse, utrum in coniugio debeat aut ualeat permanere.



RESPONSIO.

De stupro denique et aborsu, que sepe dicte obiecta fuisse audiuimus mulieri, ne secundum coniecturam humani arbitrii decernentes, equissimum iudicem Dominum offendamus, ad sanctarum Scripturarum paginas recurramus: ait enim liber Deuteronomii: Si duxerit uir uxorem, et postea eam odio habuerit, quesieritque occasiones quibus dimittat eam, obiiciens ei nomen pessimum, et dixerit: Uxorem hanc accepi, et ingressus ad eam non inueni illam uirginem; tollent eam pater et  mater eius, et ferent secum signa uirginitatis eius ad seniores urbis, qui in porta sunt: et dicet pater: Filiam meam dedi huic uxorem, quam quia odit, imponit ei nomen pessimum, ut dicat: Non inueni filiam tuam uirginem: et ecce hec sunt signa uirginitatis filie mee. Et expandent uestimentum coram 627 senioribus ciuitatis, apprehendentque seniores urbis illius uirum, et uerberabunt illum condemnantes insuper centum siclis argenti, quos dabit patri puelle, quoniam diffamauit nomen pessimum super uirginem Isrel, habebitque eam uxorem, et non poterit dimittere eam omni tempore uite sue. Quod si uerum est quod obiecit, et non est inuenta in puella uirginitas, eiicient eam extra fores domus patris sui, et lapidibus obruent uiri ciuitatis eius, et morietur, quoniam fecit  nefas in Isrel, ut fornicaretur in domo patris sui, et auferes malum de medio tui . Et de incesto in Leuitico scriptum est: Omnis homo ad proximam sanguinis sui non accedat, ut reuelet turpitudinem eius; ego Dominus. Turpitudinem sororis tue ex patre, siue ex matre, que domi uel foris genita est, non reuelabis . Et item: Omnis anima que fecerit de abominationibus istis quippiam, peribit de populo suo . Et item: Qui acceperit sororem suam filiam patris sui, uel filiam matris sue, et uiderit turpitudinem eius, illaque conspexerit fratris ignominiam, nefariam rem operati sunt, occidentur in conspectu populi, eo quod turpitudinem suam mutuo reuelauerint, et portabunt  iniquitatem suam . Unde sanctus Augustinus: »Quid, ait, in hoc loco uiderit, nisi concumbendo cognouerit; sicut alibi in lege dicitur: cognouit uxorem suam , pro eo quod est, mistus est ei. Et quid ait: peccatum suum accipient, nisi quia ipsam penam peccati peccatum uoluit appellari.« Et quia necessitate coacti, sicut et Apostolus, qui quodam loco de quibusdam dicit: Que in occultis agunt, turpe est etiam dicere , constrictus necessitate apertissime ad Romanos redarguit masculos in masculos turpitudinem operantes, et feminas naturalem usum in eum usum qui est contra naturam mutantes, uelimus nolimus, timentes comminationem dicentis Domini, ut supra longe premisimus: Qui me erubuerit et meos sermones,  hunc erubescet filius hominis coram angelis Dei ; adhuc ponemus in hac causa de libro Geneseos: Introiens, inquit, Onan filius Iude filii Iacob patriarche ad uxorem fratris sui Her primogeniti Iude, qui fuit nequam in conspectu Domini, et ab eo occisus est, semen fundebat in terram, et idcirco percussit eum Dominus, quod rem detestabilem faceret . Et scriptum est in libro Leuitici: Qui dormierit cum masculo coitu femineo, uterque operatus est nefas, morte moriantur . Unde et leges Romane decernunt in capitulis de stupratoribus, quod legens quisque inueniet. Et si de masculo cum masculo ita decernitur, quam adinuentionem leges inuenient de masculo et fratre cum sorore ex concubitu masculi Sodomitano?  Sanctus nichilominus Augustinus in libro secundo ad ualerium Comitem, de Nuptiis et Concupiscentia scribit : »Quod autem ait, inquiens, Apostolus de improbis: Relicto naturali usu femine exarserunt in desideria sua in inuicem masculi in masculos turpitudinem operantes , non dixit usum coniugalem, sed naturalem eum uolens intelligi, qui fit membris ad hoc creatis, ut per ea possit ad generandum sexus uterque misceri: ac per hoc, cum eisdem membris etiam meretrici quisque miscetur, naturalis est usus, nec tamen laudabilis, sed culpabilis. Ab ea uero parte corporis, que non ad generandum est instituta, si et coniuge quisque utatur, 628 contra naturam est et flagitiosum. Denique prius idem Apostolus de feminis dixit: Nam  femine eorum immutauerunt naturalem usum in eum usum qui est contra naturam . Deinde masculis in masculos turpitudinem operantibus relicto usu femine naturali, non de isto nomine, id est naturali, coniugalis est laudata commistio, sed immmundiora et sceleratiora flagitia denotata sunt, quasi illicite feminis, sed tamen naturaliter uterentur.« Et item in libro de Bono coniugali : »Cum uero, inquit, uir membro mulieris non ad hoc concesso uti uoluerit, turpior est uxor si in se, quam si in alia fieri permiserit.« Et in secundo libro de adulterinis Coniugiis : »Si autem se non continet, licite nubat, ne turpiter generet, aut turpius concumbendo non generet. Quanquam hoc,  quod ultimum dixi, nonnulli faciunt etiam licite coniugati. Illicite namque et turpiter etiam cum legitima uxore concumbitur, ubi prolis conceptio deuitatur: quod faciebat Onan filius Iude, et occidit illum propter hoc Dominus.« Sic etiam interdum et solo uisu, cum turpiter uel innupta concupiscitur, adulterium perpetratur. »Quod tamen plerumque, ut sanctus Gregorius in libro Moralium uigesimo primo dicit : ex loco uel ordine concupiscentis discernitur: quia scilicet sic hunc in sacro ordine studiosa concupiscentia, sicut illum adulterii inquinat culpa.« Et in epistola ad Sabinum subdiaconum regionarium: »Cum plerumque, inquit, quod in laicis culpa est, hoc crimen sit in sacro ordine constitutis, quanta in eis districtione puniendum sit  piaculare flagitium, qui zelo rectitudinis utitur non ignorat.« Et item in prefato libro : »In personis tamen non dissimilibus isdem luxurie distinguitur reatus, in quibus fornicationis culpa, quia ab adulterii reatu discernitur, predicatoris egregii lingua testatur, qui inter cetera asserit dicens: Neque fornicarii, neque idolis seruientes, neque adulteri regnum Dei possidebunt . Quod enim disiuncte reatui sententie subdidit, quoniam ualde a se dissideat ostendit.« Et Augustinus in libro de Bono coniugii : »Malum est fornicatio, peius adulterium; peius est enim alienum matrimonium uiolare, quam meretrici adherere. Et peior est incestus, quia peius est cum matre, quam cum aliena uxore concumbere: et semper de malo  ad peius, donec ad ea perueniatur, que, sicut ait Apostolus, turpe est etiam dicere .« Et sanctus Ambrosius in libro de Abraham : »Offerebat sanctus Lot filiarum pudorem. Nam etsi illa quoque flagitiosa impuritas erat, tamen minus erat secundum naturam coire, quam aduersum naturam derelinquere.« Et item in Epistola ad Corinthios : »Si tamen apostatet uir, aut usum querat uxoris inuertere, nec alii potest nubere mulier, nec reuerti ad illum.« Hec ad exaggerationem criminis collecta sunt, ut hinc colligatur quantum mali sit fratris cum sorore incestus, etiam concubitu masculi Sodomitano, si forte causa ita se habet, que utraque per se perpetrata in Heptatico morte Domino precipiente multantur: et eorum assertio  nefandissima destruatur, qui astruunt non esse scelus Sodomitanum, nisi quando intra corpus, id est in membro obscene partis corporea, uidelicet intra aqualiculum fornicatur, male et improprie testimonio abutentes Apostoli: Omne peccatum quodcunque fecerit homo, 629 extra corpus est: qui autem fornicatur, in corpus suum peccat . Sed talis est, ut aiunt, huiusmodi pollutio, ac si de digito suo fricet quis lutum per manum suam, uel inter femora sua, et ex eodem luto manum suam abluat: similiter et hec femina, post balneum ab hac pollutione lota penitus exstitit. Qui hec dicunt, non catholici, sed Cynici, id est propter impudentiam canini heretici sunt habendi, sicut sanctus Hieronymus in Epistola  ad Ephesios demonstrat, exponens sententiam Apostoli qua dicit: Fornicatio autem, et omnis immunditia, aut auaritia, nec nominetur in uobis, sicut decet sanctos : »Nisi, inquiens, philosophorum quidam Cynicus exstitisset, qui doceret, omnem titillationem carnis, et fluxum seminis ex qualicunque attritu tactuque uenientem in tempore non uitandum, et nonnulli sapientes seculi in hanc turpem et erubescendam heresim consensissent, nunquam sanctus Apostolus scribens ad Ephesios, ad fornicationem etiam omnem immunditiam copulasset, sicut decet, inquit, sanctos: ex quo sanctus non potest appellari, quicunque extra fornicationem in aliqua immunditia et auaritia uoluptatum, quibus se delectauerit, inuenitur. Hoc enim scitote, inquit Apostolus,  quia omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei .« Et supra in libro secundo: Qui desperantes semetipsos tradiderunt impudicitie in operationem immunditie : »Omnes in auaritia desperantes se, inquit, in ritum irrationabilium bestiarum ceno uoraginique mergentes, tradiderunt impudicitie atque luxurie, operantes quidquid corpus uoluerit, mens desiderauerit, libido suggesserit: et cum nichil omnino pretermiserint quod immundum sit, hoc totum fecere in auaritia dum nunquam luxuriando saturantur, nec eorum terminum habet uoluptas, aut certe ultra concessam uiri ad feminam coniunctionem, ad maiora conscendunt, masculi in masculos turpitudinem  operantes.« Turpitudo enim est, ut idem doctor in tertio tomo eiusdem epistole exponit, abscondita cogitatio, cum inflammatur sensus ad libidinem, et carnis titillationibus anima ignita succenditur, et nichilominus Dei timore et mentis iudicio refrenatur. Unde constat, quia sicut idem dicit Apostolus ad Romanos, cum masculi in masculos, uel femine in feminas, siue masculi in feminas, uel quilibet per se ipsos modo quolibet turpitudinem operantur, immunditia est, que separat operantem a regno Dei, et in inferna demergit, sicut isdem dicit Apostolus: Omnis fornicator, aut immundus, non habet hereditatem in regno Christi et Dei. Unde et Isidorus in secundo libro Sententiarum dicit: »Omnis immunda pollutio fornicatio dicitur, quamuis quisque diuerse  turpitudinis uoluptate prostituatur. Ex delectatione enim fornicandi uaria gignuntur flagitia, quibus regnum Dei clauditur, et homo a Deo separatur.« Et sanctus Prosper in libro de uirtutibus et uitiis: »Hinc quod ille corporis fluxus, qui fit in dormientibus sine culpa, interdum uigilantibus 630 contingat ex culpa. Ibi naturaliter plenitudino humoris expellitur, hic turpiter concupiscentia publicatur. Sed hec concupiscentia illis uigilantibus hunc elicit fluxum, quibus per feda colloquia sordidum commouet appetitum.« Hunc sordidum appetitum habent etiam femine, ut exponens Apostolum dicit Ambrosius, in feminas turpitudinem operantes . Que carnem ad carnem, non autem genitale carnis membrum  intra carnem alterius, factura prohibente nature, mittunt: sed naturalem huiusce partis corporee usum in eum usum qui est contra naturam commutant: que dicuntur quasdam machinas diabolice operationis nichilominus ad exestuandam libidinem operari; et tamen fornicantes in corpus suum peccant. Similiter et masculi in masculos turpitudinem operantes, id est ardorem libidinis euaporantes, et uoluptatem carnis, que se delectat, explentes, qui ab Apostolo masculorum concubitores appellantur, et molles , qui huic turpitudini uoluptuose succumbunt. Sed et qui tollit membra Christi facit membra meretricis, adherens meretrici, cum qua unum corpus efficitur. Et qui cum Deo sacrata, uel cum cognata, et cum ea quam  cognatus habuit, uel cum uxore alterius, aut cum pecore, seu cum femina contra naturam flagitiose peccat, uel qui semetipsum, per se, manu uel alio quolibet modo polluit, ardorem libidinis explens, fornicatur, et tanto damnabilius, et inde in penis grauius, si digne non penituerit, tormentandus, quanto quisque contra naturam sceleratius in corpus suum peccat: quia ut sanctus Augustinus, et ceteri doctores exponunt, in expletione fornicationis ita cum corpore et mens carnalis penitus absorbetur, ut nichil aliud tunc uel cogitare preualeat. Et peccatum hoc non tantum contingit, quantum possidet polluendo corpus et animam: de quo cum pertransiit actus, adeo manet reatus, ut et inter ipsius penitentie gemitus stimuli pristine delectationis miserabiliter  soleant excitari, et talium omnium facinorum patratores, sicut testatur Apostolus, excluduntur a regno Dei, nisi antequam de corpore exeant, per luctuosam confessionem et profusas lacrymas, atque eleemosynarum largitionem, dignosque penitentie fructus, cum multa afflictione carnis, et contritione spiritus, tantorum abluere studuerint maculas criminum. Nemo igitur dicat, non perpetrare eum peccatum Sodomitanum, qui contra naturam in masculum uel in feminam turpitudinem operatur, et attritu, uel attactu, seu motu impudico, ex deliberatione et studio immundus efficitur: qui, ut docet Apostolus, a regno Dei excluditur, cum alia etiam peccata, contra iura nature usurpata, Sodome reputata Sodomitica appellentur, dicente ad ciuitatem  peccatis plenam Domino per prophetam: Hec fuit, inquit, iniquitas sororis tue Sodome, otium, saturitas panis, et abundantia . Et Iudei peccantes coram Domino, ab Isaia principes Sodomorum, et populus Gomorrhe uocati sunt : qui inter alia iniquitatum suarum 631 nefaria posuerunt puerum in prostibulo, et epheborum pretium in marsupiis: quorum dominati sunt effeminati, qui loco epheborum, quasi ad matronarum custodiam spadones effecti, impudicitie et immunditie asciti, atque subacti libidini, que etiam ferreas mentes ut dicitur domare solet, seruire et libidinosis dominari diabolica adinuentione fuere reperti. Et huiusmodi uitia non solum sacrilegio,  uerum et idololatrie, cuius mercedi sunt reddita, ut ostendit Apostolus, deputantur, sicut scriptum est de gulosis: Quorum Deus uenter est , et de luxuriosis, et gloria in confusione ipsorum qui terrena sapiunt : Deum quippe Scriptura gloriam appellauit, que dicit: Mutauerunt gloriam suam in similitudinem uituli comedentis fenum ; et de auaritia, que est idolorum seruitus , Scriptura testatur. Sic et de aliis, atque ex aliis, studiosus lector in Scripturis inueniet. De aborsu uero in Exodo scriptum est: Si litigabunt duo uiri, et percusserit mulierem in utero habentem, et exierit infans eius nondum formatus, detrimentum patietur quantum indixerit uir mulieris, et dabit cum postulatione. Si autem formatus fuerit,  dabit animam pro anima . Et de conceptu in Euangelio scriptum est: Quod enim in ea natum est , quod sine dubio, ut exponit Gregorius, conceptum est dicitur. Nam tunc primum Ioseph hesitare cepit, quia tumentem sponse sue uterum uidit. Hinc reuoluamus ex lege quomodo fiat secundum naturam conceptio. Mulier, inquit, que suscepto semine pepererit masculum siue feminam , et de parturitione siue formati, siue, ut premisimus, informati, quod mulier, siue masculini, siue feminini generis, parit uel abortit, scriptum est: Omne quod aperit uuluam . Notandum quia Scriptura perhibet mulierem suscipere semen, scilicet coitu uirili per genitalem uenam immissum in uulue secretum, baiulante  matrice, sicut et physica lectione comperimus, et non, ut hec adinuentio dicit, semen sibi attrahere, uel assumere alibi, uel aliunde emissum: et in emissione, quod de immisso semine conceperat, uuluam adaperiri eadem Scriptura testatur, uidelicet pro primo partu, que seruare clausure integritatem non potuit, etiam in primo naturaliter coitu. Credamus igitur quod legimus, et quod non legimus astruere nefas credamus. A seculo enim non est auditum, nec de sub isto celo in Scriptura ueritatis est lectum, ut uulua femine sine coitu semen susceperit, atque conceperit, et clauso utero, et inaperta uulua, seu integra carne, uiuum uel abortiuum pepererit, excepta sola singulariter beata et benedicta uirgine Maria, cuius conceptio non nature fuit, sed  gratie, dicente ad eam archangelo: Aue, gratia plena , in quam Spiritus sanctus superuenit, qui ei ex uirgineo semine, uirgineoque sanguine, sine uoluntate carnis, et sine uoluntate uiri, fecunditatem prolis contulit, uirginitatem non abstulit: que sicut carne integra, et uulua non adaperta, id est clauso utero concepit, ita non aperta uulua, sed clauso utero peperit, simulque et mater exstitit, et perpetuo ac semper uirgo 632 permansit. uirgineum quippe, ut legimus, unde uirgines que carne integre sunt uocitantur, id est pelliculam, que in eis in concubitu primo corrumpitur, in emissione cuiuslibet partus integram permanere natura non patitur, et postquam uirgineum illud  corrumpitur, uirgo femina non habetur. Sed et in Scriptura legimus ueritatis, quoniam hac diabolica adinuentione, que de ista femina et suo fratre refertur, Onan cum uxore sua querens explere libidinem, et nolens nasci filios, concumbebat, qua de re a Domino percussus interiit . Unde non credimus tali concubitu hinc feminam potuisse concipere. Hec ideo episcopi dicimus, non quod puellarum uirginalia uel feminarum secreta, que experimento nescimus, scientibus reuelare, aut nescientibus insinuare uelimus; sed quoniam scriptum est: Causam quam nesciebam diligentissime inuestigabam , idcirco que in Ecclesie magistrorum scriptis relegimus, ante oculos reuocamus, ut si in huiusmodi deprehensa, ad nos de iudicio  iustorum iudicum petens penitentiam uenerit, sine errore eam iudicare possimus.

Quapropter et addimus, ut si domnus noster rex predictam feminam inuenit uirginem, cur eam denotari quasi stupratam consentit? Si uero illam uirginem non inuenit, quare tandiu eam retinuit, uel cur de illa iudicium examinationis recepit? uerum illi nobilissimi laici coniugati, et equissimi iudices, qui de hoc iudicare debebunt, melius nobis et citius per se scire, et licentia maritali ab uxoribus discere preualebunt, utrum tali modo, sicut de ista audiuimus, femina quelibet poscit concipere. Et necesse est illis hoc solertius et curiosius uestigare, ne forte in hoc iustitie et equitatis iudicio possint quocunque errore interprehendere, quod ut de  talibus personis ad tantorum notitiam poterit peruenire, et quo de iudicio plurimi exemplum studebunt accipere. Nos autem, ut huius negotii expertes, que legimus dicimus, et non inde amplius aut scire querimus, aut inuestigare uolemus. uiderint autem legum iudices, si uerum inuentum fuerit quod de hac femina dicitur, scilicet ut ante desponsationem, quandiu in sua uel eius de quo denotatur potestate exstitit, indecens quid tale admisit, et postquam uiro iuncta est, illi se soli seruauit, utrum eam morte condemnari decernent, siue per legem Romanam, aut per illorum leges, uel quibus illa femina est subiecta, uel per quas illi eam uoluerint iudicare. Sunt enim diuerse ut gentes, ita et earum leges, quas, si Christiane sunt, in suis ordinibus,  que iuxta sunt decernentes, Ecclesia sancta non reiicit. Nos autem, sicuti Balae notam, et criminis penam nosse qui de concilio post edictum Domini dato refugimus, ita neminem mori decernimus, sed omnes saluos fieri uolumus, qui neminem perire desideramus: neque legibus sanctis et iustis, quas hactenus sancta Ecclesia et episcopalis religio tum acceptauit, tum sustinuit, uiolentiam ullam inferre molimur. Sed tenendam esse, absque respectu cuiuscunque persone, uiam regiam 633 in exquirendo iudicio commonemus, sicut magnificus doctor Gregorius ad Domitianum metropolitanum episcopum scribit : »Hortamur, inquiens, fraternitatem tuam, ut  et ueritatem cum omni studeat subtilitate perquirere, et ita contentionibus partium secundum iustitiam citius finem imponere, ne pars queque in iudicio se pati preiudicium conqueratur. Nam sicut sine iudicio quemquam nolumus condemnari, ita que diffinita fuerint, nulla patimur excusatione differri.« Et ad Constantium episcopum Mediolanensem scribit, unde in hac causa quisque sanus, sapiens, et recte intendens, similitudinem et exemplar non incongruum poterit sumere. Ait enim : »Si qualis fuit in requisitione cura, talis fuisset in discussione subtilitas, nichil ex hoc, quod de fratre nostro dictum est, fuisset ambiguum, sed utrum uerum, an esset compositum, patuisset, quia iam contra ipsum dudum in Sicilia, apud  reuerende memorie fratrem nostrum Maximianum episcopum, talis questio, ut cognouimus, mota est: sed quia causa ipsius subtili omnino inuestigatione quesita est, omnino inuentus est innocens, qui fuerat accusatus in crimine. Nunc igitur, quoniam illa que contra eum dicta sunt, non sub illa qua decuit districtione quesita sunt, et gesta, que exinde apud fraternitatem uestram confecta sunt, neque ad condemnationem, neque ad absolutionem eius probantur posse sufficere, non leuis res agitur, que aut incaute, uel in transcursu debeat diffiniri. Nam graue est satis et indecens, ut in re dubia certa dicatur sententia. Et hec quidem gesta esse poterant ad diffiniendum idonea, si accusati ea confessio sequeretur, si tamen eamdem confessionem  subtilitas examinis ex occultis eiiceret, et non afflictio uehemens extorqueret, que frequenter hoc agit, ut noxios se fateri etiam cogantur innoxii. Nam postquam prefatus episcopus, ut dicitur, cruciari custodia, cremarique fame se asserit, scire debetis, si ita est, utrum noceat si sic fuerit extorta confessio. Nunquid quando sententiam tales cause suscipiunt, et ad sedem apostolicam appellatur, non et persona que iudicatur presens est, et districtissime atque ab omni latere ueritas queritur, ut tunc si debeat necne manere sententia decernatur? Et ideo postquam et persona absens est, et gesta que ad nos transmisistis, nobis, sicut prefati sumus, idonee satisfacere non uidentur, temere aliquid de fratris persona decernere nec debemus, nec possumus,  ne quod absit reprehensibiles inueniamur in nostris, quibus aliorum iure competit retractare sententias.« Et ad uirgilium Arelatensem episcopum dicit : »Emendatio et uindicta culpabilem feriat, et innocentem falsa opinio non affligat.« Et ad Columbum episcopum scribit : »Quia satis peruersum et contra ecclesiasticam probatur esse censuram, ut frustra pro quorumdam uoluntatibus quis priuetur, quem sua culpa uel facinus ab officii quo fungitur gradu non deiicit.« Hinc ergo colligant iudices, quia si de stupro femina 634 reputatur, isdem qui ei uim intulit, uel eam ad scelus pellexit, accersiendus est, et magis per illum causa inuestiganda, et ipse inuehendus,  atque secundum legem examinandus est, et uel legali iudicio liberandus uel puniendus est: presertim cum sicut audiuimus parentum loco ipse eam legaliter marito tradiderit, quem secundum Domini per Moysen preceptum, oportet, etiam si uirgo in coitu primo inuenta non est, aut indicia certe uirginitatis ostendere, aut obiectionibus stupri concredere, ne forte eos qui iuste iudicare cupiunt, quecunque suspicio mordeat, et qui potius student et ualent alienis detrahere, quam sua statuere, locum derogandi inueniant, dicentes: Femina in custodia minis et afflictionibus perterrita, nichil aliud nisi quod ei iubetur audet aut ualet dicere. ueniat ille qui in sua libertate est, et legaliter, aut quod ei impingitur defendens liberetur, aut illis de  quibus reputatur, quoniam non solum particeps, sed etiam auctor et exsecutor criminis est, concredens legaliter puniatur: et aut in liberatione illius, ista que in custodia est, et propter timorem super se mendacium dicit, legaliter liberetur, aut in punitione illius legaliter puniatur, sicut in primo libro legis Romane capitulo sexto de stupratoribus, et in capitulo septimo de incestis et turpibus nuptiis precipitur, et in ceteris, que Christiana iura depromunt, iusti iudices legere possunt. Iniustum est enim oppressam iterum opprimi, et opprimentem de libertate sceleris gloriari, quod ualde sanctus Gregorius ad Goduinum Neapolitanum ducem et immanissime detestatur, dicens : »Satis mirati sumus quod in milite illo, qui ancillam Dei  diabolica instigatione perdidit, districtissima uindicta hactenus facta non fuerit. Nam et moribus et bonitati uestre ualde conueniens fuit, ut ante ad nos ultio, quam perpetrate culpe iniquitas perueniret. Hortamur ut sine excusatione aliqua, uel modo qualis uobis feruor sit erga caritatis custodiam demonstrantes, ita pro exemplo aliorum districte emendare tantum facinus festinetis, ut Deum uobis, in cuius ille hoc iniuria perpetrauit, timore eius neglecto despexit, placabilem faciatis: nam tantam iniquitatem inultam remanere nullo modo patimur.« Et terre principes non surda aure debent audire quod dicitur, Anathema in medio tui, non poteris stare coram inimicis tuis . Et item sanctus Gregorius ad Syagrium scribit episcopum : »Quia satis noxium atque perniciosum est, ut imitatione praue agentis destruantur qui de punitione illius edificari bene debuerant. In qua re non solum ille culpabilis, sed etiam qui non restiterit inuenitur. Nam consentire uidetur erranti, qui corrigenda ut resecari debeant non concurrerit.«

Et nemo dicat, tam peruersus homo non ad iudicium uocandus, sed quasi iam iudicatus damnandus est. Audiat quod in Euangelio Ioannis scriptum est dixisse Nicodemum ad principes Iudeorum de Iesu, quem ante iudicium comprehendere rogauerunt. Scriptum 635 est enim: Nicodemus tamen unus ex Phariseis, qui ad Dominum nocte uenerat, respondit Iudeis: Nunquid lex nostra iudicat hominem, nisi audierit ab ipso  prius, et cognouerit quid faciat?  Et Dominus: Nolite secundum faciem iudicare, sed iustum iudicium iudicate . Et sanctus Gregorius ab Sabinum subdiaconum de presbytero, qui Sodomie nefario scelere et idololatria denotabatur, scribit : »Quorumdam, inquiens, relatione perlatum est, quia Sisinnius Regitane ciuitatis presbyter, quod auditu ipso intolerabile nimis est, idolorum uenerator ac cultor sit, adeo ut in domo sua aliquod idolum positum habere presumeret. Sed et quod non dissimile nefas est, Sodomie illum scelere maculatum. Et ideo quia tanti facinoris iniquitas districta ac subtili inuestigatione querenda atque plectenda est, hac tibi auctoritate precipimus, ut uigilanti studio, et diligenti omnino  cura perquiras: et si qua indicia apprehendere huius rei potueris, eum in custodia districta, quousque nobis renunties, redigas, ut qualiter immanissimum facinus discuti debeat ac puniri, deliberare possimus.« Et si quis dixerit: Non audet isdem peruersus homo ad rationem uenire, audiatur consilium sancti Gregorii de Frontinianistis hereticis, qui ad rationem deducendam aliter adduci non poterant, quod scribit ad Maximianum Salonitanum episcopum : »De Frontinianistis, inquiens, fraternitas tua sit omnino sollicita, et sicut cepit studeat, quatenus ad sinum sancte Ecclesie reuocentur. Si qui uero ad me uenire uoluerint, et rationem recipere, prius iusiurandum prebeant, ac promittant, quod in eorum errore etiam ratione recepta  non persistant; et postmodum eis tua sanctitas promittat, quia a me nullam uiolentiam patiantur, sed rationem reddo, si ueritatem cognouerint, suscipiant, si non cognouerint, illesos dimitto. Si qui uero contra uos sine iuramento ex eis ad nos uenire uoluerint, minime eos fraternitas tua retineat, quia uenientes, aut rationem recipient, aut scito quia terram illam ulterius non uidebunt.« Et in Carthaginensi concilio scriptum est : »Placuit, inquit, aut accusatus, uel accusator, in eo loco, unde ille est qui accusatur, si metuit aliquam uim temerarie multitudinis, locum sibi eligat proximum, quo non sit difficile testes perducere, ubi causa finiatur.« Et si quis dixerit, Adduci non potest ad iudicium, quia fultus aliorum patrocinio regum rebellionem  tenet contra regem: qui pro hoc crimine et etiam pro aliis, eum uellet in iudicium mittere si posset, istam quam habet ad iudicium ducit; ante oculos habeant domini nostri reges ueridicam sententiam Regis regum, qui est ueritas et iudex uiuorum ac mortuorum, qua dicit regi auxilium prestanti contra iustitiam: Impio, inquiens, prebes auxilium, et his qui oderunt me amicitia iungeris. Idcirco iram quidem Domini, id est mortem, merebaris, sed bona opera inuenta sunt in te . Propterea timeant reges, qui talibus hominibus iniuste patrocinium prebent, de quorum tuitione Deum offendere possint, et Ecclesie ac pauperes Christi, et humiliores homines opprimuntur 636 et deuastantur,  et iusta iudicia exerceri non possunt: ne forte si tanta et talia bona propria non habuerint, que tanto malo possint obsistere, sine ullo obstaculo pereant, aut bona que habent pro alieno malo, cuius fiunt participes, ante Dei oculos perditi fiant, licet humano iudicio et corpore sani putentur. Sed et ne sententiam Scripture incurrant, qua dicitur: Perit iustus pro impio. Et ne aliquis eis peruerse interpretetur sententiam Deuteronomii: Non tradas seruum domino suo, qui ad te confugerit: habitabit tecum in loco qui ei placuerit, et in una urbium tuarum requiescet, nec contristes eum , audiant quomodo illam beatus Augustinus exponat. Septuaginta, inquit, dicunt, Non trades puerum domino suo, qui appositus est tibi a domino  suo: non quod eum dominus apposuerit, id est commendauerit, potius enim depositum diceret, sed appositum dixit a domino suo, id est adiunctum cum ab illo abscessisset. Non ergo suscipi sed reddi potius prohibuit fugitiuos. Hoc quidem putari potest iniustum, nisi intelligamus genti et populo ista dici, non uni homini: sed ex alia itaque gente refugientem ad istam gentem, cui loquebatur, hominem a domino suo, id est a rege suo reddi prohibuit. Quod etiam alienigena seruauit rex Geth, quando ad eum refugit Dauid a facie domini sui, hoc est, regis Saul . Apertissime autem hoc explanat, cum dicit de ipso refuga: In uobis habitabit in omni loco ubi placuerit ei. Hoc autem regnum de multorum manibus in manu parentum nostrorum regum Deo  gratias fuerat adunatum, et unum regnum una est Ecclesia, que illorum diuisione, qui sicut unus homo et unus rector in uno regimine esse debent, diuidi nullatenus debent. Nec dici debet, ut inter principes nostros de una gente uel de uno regno, ad aliam gentem uel ad aliud regnum quisque refugiat, sed potius in uno regno, sicut Christianos decet, et in unitate Ecclesie matris consistant. Ad quam Ecclesiam confugientes quod patrocinium habere debeant, sanctus Gregorius ad Ioannem episcopum Caralitane ciuitatis scribit: Si qui, inquiens, de quibus est questio, in Ecclesiam fortasse refugerint, ita debet causa disponi, ut nec ipsi uiolentiam patiantur, nec hi qui dicuntur oppressi damna sustineant. Cure ergo uestre sit, ut eis sacramento ab his quorum interest de seruanda  lege et iustitia promittatur, et per omnia commoneantur exire, atque suorum actuum reddere rationem. Ad cuius instar principes nostri catholice filii diuinis mandatis obedire debent, memores quod teste Deo manu propria firmauerunt: uidelicet quia huiusmodi homines non solum non tueri, atque contra legem uel rationem defendere, uerum uel recipere deberent, nisi ad hoc usque, ut ad reddendam rectam rationem uenirent. Quidam autem ex eisdem regibus qui hoc firmauerunt, adhuc Deo gratias corpore uiuunt, et quidam migrauit ad Dominum. Sed pro patre nati sunt filii, a quibus secundum legem Romanam, 637 quam predecessores eorum imperatores et reges  condiderunt, et seruauerunt, et populos per eam feliciter rexerunt et correxerunt, actio que ab auctore inchoata est, ut ab heredibus peragenda est: quique ita predecessorum suorum bene statuta debent in omnibus conseruare, sicuti sua constituta a suis successoribus cupiunt conseruari. Et non leue regibus uel quibuscunque aliis uideatur infringere quod suis student manibus roborare, quia ex diuina doctrina, et apostolica traditione, tam maxima res semper ab ipsis primis seculis manus confirmatio fuit, ut de ipsis apostolorum uicariis, illi ipsi apostolorum uicarii supercelesti auctoritate decreuerint, »Ut qui contra suam subscriptionem in aliquo uenerit, ipse se priuet honore.« Et non dicant reges, hoc de episcopis et non est de regibus  constitutum: sed attendentes quia si sub uno rege ac sacerdote Christo, a cuius nominis deriuatione christi Domini appellantur, in populi regimine sublimati et honorati esse desiderant, cuius honore, et amore atque timore, participatione magni nominis domini et reges uocantur, cum sint homines sicut et ceteri, et partem cum his in regno celorum habere uolunt, qui sacro peruncti sunt chrismate, quod a Christi nomine nomen accepit, qui exinde unxit sacerdotes, prophetas, reges, et martyres, ille unctus oleo letitie pre consortibus suis, quique fecit eos in baptismate reges et sacerdotes Deo nostro, et genus regium, ac regale sacerdotium, secundum apostolos Ioannem et Petrum : intelligant et credant se in oculis Dei  priuari regii nominis et officii dignitate, quando si illud placitum Deo fuit quod manu firmauerant, faciunt contra manus sue conscriptionem, licet illud nomen usurpent ante oculos hominum terrena et instabili potestate: quoniam sicut uiuunt reges boni et iusti in suis legibus bonis et iustis, quando per eas premuntur et puniuntur noxii, et releuantur ac liberantur innoxii, ita uiuunt apostolici uiri in regulis promulgatis et suis manibus confirmatis, quibus iudicati sunt contra illas agentes ex illa die qua constitute sunt. Et sicut Apostolus de illa dicit, que uiuens mortua est , ita et talis transgressor, licet illi qui nunc apostolorum uices retinent, eum, aut quia ignorant, aut quia dissimulant quod actum est, non adiudicent, si se non ante  ultimum diem correxerit, inter damnandos in iudicio de maioribus duntaxat transgressionibus positus iudicabitur. Lex enim non est posita iustis, sicut dicit Apostolus , sed transgressoribus, et sceleratis, homicidis, et parricidis, ac fornicariis, atque reliquis preuaricatoribus. Nam non sine causa scriptum legitur, quoniam uerba Decalogi digito Dei sint scripta. ualituram quippe in perpetuum legem illam esse decreuit, quam digito, id est spiritu suo scripsit. Et de electis Dominus in Euangelio dicit: Gaudete quia nomina uestra scripta sunt in celo . De reprobis autem Ieremias propheta dicit: Recedentes a te, Domine, in terra scribentur . Non autem pueriliter sapiendum 638 est,  quasi Deus ad remedium obliuionis bonos in celis, malos scribat in terris: sed salubriter intelligendum, quod siue celestia, seu terrestria quis opera gesserit, per hec quasi litteris adnotatus apud Dei memoriam sit eternaliter affixus: in hoc iure demonstrans, ut quod quisque iuste et rationabiliter manu firmauerit, inuiolabiliter ac perseueranti conseruet iustitia; nec inaniter suum nomen qui ad baptizandum uenit, si etatem habet, aut patronus pro puero, sed et publice penitens ad reconciliationem accedens, scriptum nomen proprium ex traditione ecclesiastica donat, quod super sacrum altare inter sacramentorum celestium celebrationem ponitur, et recitandum ad locum per sacerdotem Domino commendatur. In sacris nichilominus dypticis  non friuole nomina fidelium tam uiuorum quam defunctorum scribuntur, et infidelium de eisdem dypticis etiam post mortem diuino iudicio, si conscripta fuerant, eraduntur. Sed forte quasi principali fulti licentia dicunt principes: Quid magni mali contra Deum facio, uel quis me inde iudicabit, qui super omnes consisto, si preceptum, uel edictum, quod manu confirmo, aut infringo, aut non attendo? Primum quidem attendant, quia si illi super alios sunt, super illos Deus est: et si praue egerint, et se non correxerint, tanto grauius iudicabuntur, quanto in throno regni ceteris celsius preponuntur. Reges enim et sacerdotes subditorum praue acta corrigunt: sed obliuisci non debent, quia illorum mala per ipsum Dominum iudicabuntur: nec surda aure debent  audire quod scriptum est: Potentes potenter tormenta patientur, exiguo autem conceditur misericordia . Deinde legant historiam sancti Abrahe , qui chartam confirmationis a uenditore sepulcri coniugis sue coram filiis et populo terre pro tam magno accepit, ut etiam adoraret in terra populum terre, filios uidelicet Heth, quatenus id obtineret audita concessione illorum, et quam magni hoc pendere debeant inuenire ualebunt. Sed et in lege de hac confirmatione sufficienter inuenient, que tantum et ante aduentum Christi uiguit ut etiam Pilatus ex antiqua consuetudine instructus, poscentibus Iudeis ut refragaretur quod in Christi titulo scripserat, dixerit, Quod scripsi, scripsi , nolens infectum uel immutatum esse quod fecerat. Quod  et longe ante firmatum Dominica stipulatione fuerat, sicut psalmo superscriptum est, Ne corrumpas tituli inscriptionem . Et quam certissime stabilitatis ac firmitatis credi debeat chirographum, id est manu scriptum, in libro Tobie legitur, et in Euangelio de conscriptis cautionibus demonstratur. Sed quidam principes, quod Deus a nostris Christianis principibus longe faciat, forte non prouident, quia post illos infirma firmatio illorum manet, et ipsi decedunt, et sicut sanctus Augustinus dicit: Transit actus, et manet reatus. Quod suum erat locis sanctis donant per confirmationem, et sibi usurpant per occupationem, 639 quod ut seculi pauperiores non obtinent per deprecatam prestationem: imo et sibi  auferunt, et locis sanctis non tribuunt, et unde sibi debuerant operari remedium, perpetrant sacrilegium: et si sacrilegium perpetrant de suis non bene datis, considerandum est quantum sibi periculum faciunt de rebus ab aliis Deo donatis, et a se contra Deum et ipsi Deo ablatis. Unde sanctus Gregorius in epistola ad Sabinum subdiaconum scribens : »Sacrilegum, inquit, et contra leges est, si quis quod uenerabilibus locis relinquitur, praue uoluntatis studiis suis tentauerit compendiis retinere.« Et sacri canones : »Clerici, inquiunt, uel seculares, qui oblationes parentum, aut donatas, aut testamento relictas, retinere presumpserint, aut id quod ipsi donauerunt ecclesiis uel monasteriis crediderint auferendum, sicut synodus  sancta constituit, uelut necatores pauperum, quousque reddant, ab ecclesiis excludantur.« Quapropter sciant quia cum peccatis propriis, pro omnibus etiam illorum peccatis qui easdem res pro redemptione anime sue dederunt, in futuro iudicio punientur: et non postponant qui forte confirmant inconsulte quod fidelibus uel amicis suis donant, et sine iudicio auferunt, quando que dederant ad memoriam penitendo reducunt: non attendentes, quia illi uadunt de seculo, cum exit de corpore anima, et remanet in seculo terra, et tenetur a uacuo possessore rerum illarum confirmationis regie charta, et cum suspirant corda, prouocantur ad maledicendum fortassis non sine peccati pondere labia; cum utrumque prouidendum erat, ne uidelicet inconsulte quiddam  rex daret, nec sine iudicio cuiquam equitatis quiddam auferret, neue post iudicium de ablatis charta indisrupta maneret. Scriptum est enim: Memoria iusti cum laudibus, nomen autem impiorum putrescet . Melius itaque et rationalibus esset, ut per rationem disrupta charta putresceret, et laus equitatis eorum maneret, quam charta confirmationis maneret, et nomen laudis putresceret. Sed forte hec legentes uel audientes principes dicent: »Bene nos castigauerunt episcopi: nichil per precepta donabimus, ne iterum reprehendamur.« Econtra audiant quid uoce castigantium propheta conqueritur dicens: Curauimus Babylonem, et non est sanata . Babylon quippe curatur, nec tamen ad sanitatem reducitur, quando mens in praua actione confusa,  uerba correptionis audit, flagella correptionis percipit, et tamen ad recta salutis itinera redire contemnit. Et per Sapientiam: Sicut acetum, inquit, in nitro, ita ei qui cantat carmina cordi pessimo . Cum acetum in nitro mittitur, efferuescit protinus et ebullit: sic plerumque et corda potentium, qui de potentia tument, et non se de humanitate humiliant, ueluti Abraham Domino dixit, humilians se de exaltatione collocutionis eius: Loquar ad Dominum meum cum sim cinis et puluis . Quando correptionem castigantis missi Domini audiunt, ex tumore cordis in uerba contradictionis erumpunt: Dare sanctis locis uel fidelibus uiris non uetuerunt 640 episcopi, cantantes omnibus: uouete  et reddite Domino Deo uestro ; et: Omnia fac cum consilio, et post factum non penitebis ; et: Non facias quod iniquum est, neque iniuste iudicabis ; et: Iuste iudica proximo tuo . Sicut non uult princeps sibi tolli a fortiore suo quod Deus illi concessit, ita et ipse non sine equitatis iudicio auferat a quoquam uel quod dedit, uel quod non dedit, quia scriptum est: Quod tibi non uis fieri, alteri ne facias . Sed potius etiam atque etiam predicauerunt episcopi: Facite uobis amicos de mammona iniquitatis, ut cum defeceritis, recipiant uos in eterna tabernacula ; et: Quodcunque potest manus tua, instanter operare, quia nec locus, nec ratio est apud inferos, quo tu properas . Et sicut ista que utilia  et honesta sunt predicauerunt episcopi, ita nichilominus predicant ut turpem notam regio nomini rex a se festinet abscondere, et quantum potest abluere, et per singulos dies, et per singulos actus, memor sententie Deuteronomii dicentis: Habebis locum extra castra, ad quem egrediaris ad requisita nature, gerens paxillum in balteo: cumque sederis, fodies per circuitum, et egesta humo operies quo reuelatus es. Dominus enim Deus tuus ambulat in medio castrorum, ut eruat te, et tradat tibi inimicos tuos: ut sint castra tua sancta, et nichil in eis appareat feditatis, ne derelinquat te . Nature quippe corruptibilis pondere pregrauati, a mentis nostre utero quedam cogitationum superflua, et ab actionis nostre opere regimine indigna, quasi uentris grauamina  erumpunt, et portare sub balteo paxillum debemus, qui rectores in populo sumus, ut uidelicet ad reprehendentes nosmetipsos semper accincti, acutum circa nos stimulum compunctionis habeamus, qui incessanter terram mentis nostre dolore penitentie confodiat, et hoc quod a nobis fetidum erumpit abscondat. uentris quippe egestio fossa humo per paxillum tegitur, cum mentis nostre superfluitas, uel operationis nostre reprehensibilis feditas, subtili redargutione discussa, et honesta operatione correcta, ante Dei oculos per compunctionis sue stimulum et correctionis bonum celatur. Perpendendum est etiam, quia antiqui reges et imperatores suis legibus statuerunt, ut charta confirmationis quinque, uel septem, aut decem, ut scribit Ambrosius, testibus  roborata constaret. Sed et iure ciuili in conscriptione chartarum coaditionalis constitutio ponitur, quo dispendio, qui eamdem chartam infringere tentauerit, fisco multetur, et accusator accusationis scripture subscribens, se a conditione mutare non poterit. De sua autem confirmatione nichil scripserunt, quia principis manus, sicut de Dauid in Regum libro dictum legimus, pro decem millibus computatur . Et rex a Deo uel ad gratiam, uel propter peccata populi constitutus, ab ipso Rege regum de suis uel iustis actibus coronabitur, uel iniustis iudiciis et iniquis actionibus equitatis iudicio iudicatus multabitur. Inseruerunt etiam in eisdem legibus ad legem Corneliam testamentariam,  de his, qui testamentum quodue aliud instrumentum falsum sciens, dolo malo scripserit, suppresserit, 641 admouerit, designauerit, deleuerit, honestiorem quidem in insulam deportari, humiliorem autem in metallum damnari, aut in crucem leuari, seruum uero capite puniri. Et, ut beatus Augustinus commemorat in Ioannis euangeliste Commento : »Iuris forensis est, ut qui in precibus mentitus fuerit principi, non illi prosit scriptum quod impetrauerit, imo etiam careat ipso beneficio scripti, quo scriptum perduxerit.« De confirmationis autem sue scriptura nichil dixerunt, quia quod firmauerunt, infringere nefas duxerunt: sicut in libro Esther legitur quantam ualitudinem annuli regis habeat signatio , quantam  cautelam signi illius uacuatio, quanto magis regie manus subscriptio. Et nec perfunctorie ducere debet regia dignitas quod in suis preceptis scribitur: Et ut hoc, inquit, nostre auctoritatis preceptum pleniorem in Dei nomine obtineat firmitatis uigorem; et: Data illo, uel illo anno in Dei nomine feliciter; ne quod in Dei nomine feliciter confirmatur, sine Dei, id est, sine ueritatis iudicio infeliciter effetetur; quia scriptum est: Non polluas nomen Domini Dei tui ; et: Non accipias nomen Domini Dei tui in uanum . Legant quoque Paulum, et expositores ipsius Apostoli, quam pro magno sit dictum quod scripsit idem diuinus Apostolus in suis Epistolis: uidete quales litteras mea scripsi manu . Et item: Salutatio mea  Pauli . Unde reges, qui subscriptione manus sue a se data, uel priuilegia sanctorum cum anathematismo manibus roborata confirmant, et illa postea conseruare paruipendunt, siue detractant, quasi anathematis uinculo non teneantur obstricti, sententiam beati Gregorii ex epistola ad Theoctistam patriciam audiant : »Ipsi, inquiens, sibi testes sunt quia Christiani non sunt, qui ligamenta sancte Ecclesie uanis se estimant conatibus soluere, ac per hoc nec absolutionem sancte Ecclesie, quam prestat fidelibus, ueram putant, si ligaturas eius ueras esse ac ualere non estimant, et unde se fallere ueritatem credunt, inde in peccatis suis ueraciter ligantur.« Si qui sunt igitur, qui sub nomine Christiano hec aut predicare  audent, aut taciti apud semetipsos tenere, eos et ego, et omnes catholici episcopi, atque uniuersa Ecclesia anathematizamus. Hec dicimus, ut secundum rationem et legis ordinem cuncta agant regni principes, et Ecclesie sancte rectores, sed et cum equitatis iudicio supra scripta causa diffiniatur. Ordinem autem constituendi iudicium, si Hucbertus pro hac causa ad audientiam, et de ciuili iniudicatus ad ecclesiasticum iudicium uenerit, isdem beatus Gregorius in commonitorio ad Ioannem Defensorem euntem in Hispanias descripsit, dicens : »Primum ut sic ordinabiliter fiat, quatenus alii sint accusatores, et alii testes. Deinde cause qualitas exploretur, si digna exsilio uel condemnatione  sit, et ut eo presente sub iureiurando contra eum testimonium proferatur, seu scriptis actuum inseratur: et ut ipse licentiam respondendi et defendendi se habeat. Sed et de personis accusantium ac testificantium subtiliter erit querendum, 642 cuius conditionis, cuiusue opinionis, aut ne inopes sint, ac ne forte aliquas contra eum inimicitias habeant: et utrum testimonium ex auditu dixerint, aut certe specialiter se scire testificati fuerint; et ut scriptis iudicatum sit, et sic partibus presentibus sententia recitetur, et ita hec omnia solemniter roborentur.«

Ceterum si femina ante initum coniugium de scelere cum fratre suo culpabilis inuenitur, ponendum duximus instar iudicii de epistola eiusdem sancti  Gregorii ad Ioannem episcopum Panormitanum, de quadam femina, quam aliquis homo, antequam diaconus ordinaretur, reliquit, et post mutatam uestem cuidam marito tradiderit. Ait enim : »Quia sunt culpe, in quibus culpa est relaxare uindictam, querenda semper est ueritas, ut inquiri debeat, utrum accusatum noxa condemnet, an a pena innocentia patefacta subducat. Itaque peruenit ad nos Fantinum defensorem ultionem exercere in Petrum latorem presentium uoluisse, pro eo quod, quantum dicitur, relictam cuiusdam diaconi, tempore quo conductor fuit, marito tradiderit. Sed quoniam iste coniugem diaconi asserit non fuisse, dicens nec uirginem illam ad eum uenisse; denique nec religiosam mutasse uestem, postquam ille in  ordine sacro promotus est, adiiciens etiam, priusquam ad diaconatum perueniret, et postea, praua illam opinione uixisse. Ideoque fraternitatem tuam his hortamur affatibus, ut cum Dei, sicut decet, timore causam hanc subtili omnino inuestigatione perquirat, et si in coniugio diaconi mulierem, de qua agitur, fuisse constiterit, et suprascriptus lator memorato defensori et rectori patrimonii ad uindictam modis omnibus tradatur, et cum competenti emendatione hi qui male societati sunt disiungantur.« Hec de sancti Gregorii uerbis excerpsimus.

Et sicut supra de beati Augustini uerbis posuimus, quoniam quod agebat in lege ueteri, uel etiam quod nunc agit in reipublice legibus interfectio, hoc operatur  in Ecclesia excommunicatio, et ab Ecclesia separatio; si de legibus publicis, quecunque femina huiusmodi sceleribus, sicut premissum est, irretita, euadens forense iudicium, ad episcopale iudicium uenerit, secundum sacrum Ancyranum concilium , de his qui fornicantur irrationabiliter, id est cum masculis uel pecoribus, et de illis mulieribus que fornicantur et partus suos necant, uel que agunt secum ut utero conceptos excutiant, inter eos orare, ut uidetur nobis, precipietur, qui spiritu periclitantur immundo, et per districtam decennalem penitentiam castigata, usque ad uite finem dignis penitentie fructibus incumbere, reseruato sibi pro ecclesiastica pietate, si mortis  metus ingruerit, uiatico munere iudicabitur, segregata non solum a toro regio, uerum etiam ab omni coniugali consortio, secundum decreta beati Gregorii pape ad Felicem Siciliensem episcopum, quibus dicit : »Progeniem, inquiens, suam unumquemque de his, qui fideliter edocti, 643 et iam firma radice plantati stant inconuulsi, usque ad septimam obseruare decernimus generationem, et quandiu se cognoscunt affinitate propinquos, ad huiusmodi copule non accedere societatem. Nec eam, quam aliquis ex propria consanguinitate coniugem habuit, uel aliqua illicita copulatione maculauit; in coniugium ducere ulli profecto Christianorum licet uel licebit, quia incestuosus est talis coitus, et abominabilis Deo et cunctis hominibus. Incestuosos  uero nullo coniugii nomine deputandos a sanctis Patribus dudum legimus constitutum. Nec hoc quoque in hac sollicitudinis parte relinquimus, quod omnes incestuosi a limitibus sancte Ecclesie sint separandi, usquequo per satisfactionem precibus sacerdotum eidem sancte catholice reconcilientur.« Et in edicto canonico ante corpus beati Petri prolato : »Si quis de propria cognatione, uel quam cognatus habuit, duxerit uxorem, anathema sit. Et responderunt omnes tertio, anathema sit.« Et sanctus Ambrosius in prima epistola ad Corinthios dicit: »Non est enim frater, aut soror seruituti subiectus in eiusmodi : hoc est non deberi reuerentiam coniugii ei qui horruit auctorem coniugii. Non enim ratum est matrimonium  quod sine Dei deuotione est.« Et sanctus Hieronymus in tertio libro commenti epistole Pauli ad Ephesios: »Quomodo itaque, inquit, Christo subiecta est Ecclesia, sic subiecta sit uxor uiro suo. Quem enim habet principatum et subiectionem Christus et Ecclesia, huic eidem ordini maritus et uxor astringitur. Sed uidendum ut quomodo in Christo et in Ecclesia sancta coniunctio est, ita et in uiro et in muliere sancta sit copula. Sicut autem non omnis congregatio hereticorum Christi Ecclesia dici potest, nec caput eorum Christus est, sic non omne matrimonium; quod in uiro suo secundum Christi precepta non iungitur, rite coniugium appellari potest, sed magis adulterium.« Hinc intelligenter est adnotandum, quia quod iste ipse doctor in epistola  ad Amandum presbyterum dicit , quod quandiu uiuit uir, licet adulter sit, licet sodomita, licet flagitiis omnibus coopertus, et ab uxore propter hec scelera derelictus, maritus eius reputatur, cui alterum uirum accipere non licet, de eo dicit, qui post legitimum initum coniugium, in ipso peccat coniugio, in quo iure pari uir et mulier tenentur sententia. In hoc autem loco de ea uel de eo agitur, qui ante initum legitimum coniugium, perpetrato incestu legitimum quod habere poterat sibi tollit coniugium. Et in concilio Agathensi : »De incestis coniunctionibus, inquiunt, nichil prorsus uenie reseruamus, nisi cum adulterium separatione sanauerint. Incestuosos uere nullo coniugii nomine  deputandos, quos etiam designari funestum est.« Et sanctus Augustinus in libro de Bono coniugali: »Aliud est non concumbere nisi sola uoluntate generandi, quod non habet culpam, aliud autem carnis quidem concumbendo appetere uoluptatem, sed non preter coniugem, quod uenialem habet culpam, quia et sine causa propagande prolis 644 concumbitur, non tamen huius libidinis causa propagationi prolis obsistitur, siue uoto malo, siue opere malo: nam hoc faciunt, qui quamuis uocentur, coniuges non sunt, nec ullam nuptiarum retinent ueritatem, sed honestum nomen uelande turpitudini obtendunt. Produntur autem, quando eo usque progrediuntur, ut exponant filios suos qui nascuntur inuitis, oderunt autem nutrire, uel habere quos gignere  metuebant. Itaque cum in suos seuit quos genuit tenebrosa iniquitas, clara iniquitate in lucem promitur, et occulta turpitudo manifesta crudelitate conuincitur. Aliquando eo usque peruenit hec libidinosa crudelitas, uel libido crudelis, ut etiam sterilitatis uenena procuret, et si nichil ualuerit, conceptos fetus aliquo modo intra uiscera exstinguat ac fundat, uolendo suam prolem prius interire quam uiuere, aut si in utero iam uiuebat, occidi antequam nasci. Prorsus si ambo tales sunt, coniuges non sunt, et si ab initio tales fuerunt, non sibi per connubium, sed per stuprum potius conuenerunt. Si autem non ambo sunt tales, audeo dicere, aut illa est quodammodo mariti meretrix, aut ille adulter uxoris.«



INTERROGATIO XIII.

 Sexto nobis capitulo remandate, si idem rex, postquam talia de prefata uxore sua audiuit, et ab eius carnali commercio suspensus fuit, forte concubina usus adulterium perpetrauerit, et si hoc ad plurimorum peruenit notitiam, quo debeat sanari medicinali iudicio. Et si fortassis acciderit, ut quiscunque homo sacramento attendere se obligauerit, quod criminosum sit agere, utrum quod iurauit, ne incurrat periurium, debeat adimplere, an, ne crimen admittat, quod male iurauit in irritum debet ducere: et si hoc uerum esse possit, quod plures homines dicunt, quia sunt femine, que maleficio suo inter uirum et uxorem odium irreconciliabile possint mittere, et inenarrabilem amorem iterum inter uirum et feminam serere, et quod uir legitime sortitam  coniugem maritali commercio non possit adire, et aliis ualeat feminis commisceri, et itidem eodem maleficio potentia concumbendi, et dilectione quondam habita fruendi, per artem maleficarum possit restitui. Et que sit causa cur Deus, ut dicitur, sepe in legitimo coniugio permittat talia fieri. Et si forte tales uiri malefici, uel incantatrices femine inuente fuerint, quid de huiusmodi debeat fieri.



RESPONSIO.

Respondemus, si forte, ut fertur, rex, de quo agitur, post legaliter initum coniugium, cum alia aliqua carnis commistione negotium concumbendi exercuit, negari non potest adulterium perpetrasse, etiam  si femina, quam duxit uxorem, de talibus, sicut reputatur, 645 rea fuerit fortassis inuenta, quoniam post legaliter initum coniugium ante legalem diffinitionem presumpsit illicita. Apostolus enim dicit alligatam esse uxorem sub lege uiri quando tempore uir eius uiuit, mortuo autem eo solutam esse a lege uiri . Et secundum sacram auctoritatem, legaliter desponsatam, dotatam, et publicis nuptiis honoratam, uxorem esse nemo qui dubitet. Sed et unam esse legem in hoc iure uiri et uxoris eadem sacra testatur auctoritas. Et ideo, antequam a iugo graui super filios Ade a die egressus de uentre matris eorum, usque in diem ingressus in uentrem omnium matris, alter ab altero dissoluatur, aut lege ab eo, qui per conditores legum iuxta decernit,  comprobetur quod est initum non legitimum fuisse coniugium, quicunque eorum unam carnem per adulterium in duo diuiserit, non commisisse adulterium dici non poterit. Magnus etenim Leo papa de forensibus legibus ecclesiasticis modum tribuit ad Nicetam Aquileiensem episcopum scribens : Ut sicut in mancipiis, uel agris, aut etiam in domibus, ac possessionibus, in captiuitatem ductis postliminium reuersis de captiuitate seruatur: ita etiam et coniugia, si aliis iuncta fuerint, reformentur. Et nos de eisdem legibus ad exemplum ipsius debemus coniicere, quoniam si quilibet quod ei iure posset competere contra ius sibi presumpserit, per legem ei quem spoliauerat cogetur legaliter emendare. Quapropter si quilibet legaliter coniugatus,  ante iudicium ex criminata determinatum, contra matrimonii iura, aut publice aut secrete presumpsit, necesse erit eum legibus prefixis transgressoribus aut secrete aut publice subiacere, quibus decretum est in concilio Africano : »Ut penitentibus, secundum differentiam peccatorum, episcopi arbitrio penitentie tempora decernantur.« Et in concilio Carthaginensi : »Ut sacerdos penitentiam imploranti absque persone acceptione penitentie leges iniungat.« Et : »Si quis fidelis, secundum Eliberitanum concilium, habens uxorem non semel sed sepe fuerit mechatus, in fine mortis conueniendus est; quod si se promiserit cessaturum, communio illi donanda est: si resuscitatus rursus mechatus fuerit,  ut non ulterius de communione pacis ludat, seuerius abscindendus est.« Et iuxta Ancyranum concilium : »Uxor adulterata, uel maritus committens adulterium, post septem annorum penitentiam reconciliationis et communionis perfectionem consecuturi sunt.« Et item secundum Eliberitanum concilium : »Si quis uxorem habens semel lapsus fuerit, post quinquennem penitentiam reconciliandus est, uel si necessitas infirmitatis cegerit, ante communio ei largienda est.« Similiter et synodus Toletana constituit : »Qui uxorem simul et concubinam habuerit, a communione Ecclesie separandus est.« In qua separatione, uel post dignam satisfactionem  reconciliatione, summopere debent pastores Ecclesie et apostolorum successores atque uicarii prouidere, »qui, ut dicit beatus Gregorius , 646 soluendi ac ligandi auctoritatem sunt quando gradum regiminis sortiuntur adepti, ne in soluendis ac ligandis subditis sue uoluntatis motus, non autem causarum merita sequantur, ut uel damnent immeritos, uel alios ipsi ligati soluant, seque ipsos hac ligandi et soluendi potestate priuent, qui hanc pro suis uoluntatibus et non pro subiectorum moribus exercent: ne erga quemlibet proximum odio uel gratia moueantur, quia digne de subditis iudicare nequibunt, si in subditorum causis sua, uel odia, uel gratiam sequi decreuerint. Unde recte per prophetam dicitur: Mortificabant animas que non moriuntur, et uiuificabant animas que non uiuunt . Non morientem quippe mortificat, qui iustum damnat, et non uicturum uiuificare nititur, qui reum a supplicio absoluere conatur. Cause ergo pensande sunt, et tunc ligandi atque soluendi potestas exercenda. uidendum est que culpa precessit, aut que sit penitentia secuta post culpam: ut quos omnipotens Deus per compunctionis gratiam uisitat, illos pastoris sententia absoluat. Tunc enim uera est absolutio presidentis, cum interni arbitrium sequitur iudicis.« Et illos nos debemus per pastoralem auctoritatem soluere, quos auctorem nostrum cognoscimus per suscitantem gratiam uiuificare. Que nimirum uiuificatio ante operationem rectitudinis in ipsa iam cognoscitur confessione peccati, que non uerbotenus  tantum et summis uix labiis solet fieri, sed que ex intimo cordis procedit affectu, sicut Dauid dixit: Peccaui Domino, et audire meruit, Dominus transtulit peccatum tuum, non morieris . Et item dicit: Rugiebam a gemitu cordis mei ; et Iniquitatem meam annuntiabo, et cogitabo pro peccato meo . Sicut et in tribulatione, quam pro peccato admisso sustinuit fugiens a facie filii sui, cogitauit dicens: Respiciat Dominus afflictionem meam, et reddat mihi bonum pro maledictione hac . Quibus constat, quia taliter confitentibus nec satisfactio interdicenda est, nec communio deneganda. Alioquin in iudicium sibi corporis sacri et sanguinis pretiosi Redemptoris nostri sacramenta presumunt, qui indiscrete  non purificati uel absoluti, sed potius seducti atque decepti sunt a talibus pastoribus, de quibus dicit propheta: ue his qui consuunt puluillos sub omni cubito manus, et faciunt ceruicalia sub capite uniuerse etatis ad capiendas animas , id est cadentes a sua rectitudine animas, atque in huius mundi delectatione reclinantes, blanda adulatione refouent, ut in errore molliter iaceant, quos nulla asperitas contradictionis pulsat: quod rectores seipsos amantes his procul dubio exhibent, a quibus se noceri posse in studio glorie temporalis timent. De quibus iterum scriptum est: Popule meus, qui te beatificant, ipsi te decipiunt, et uiam gressuum tuorum dissipant . Et item: Prophete  tui uiderunt tibi falsa et stulta, nec aperiebant iniquitatem tuam, ut te ad penitentiam prouocarent . Quia dum corripere culpas metuunt, in cassum delinquentibus promissa securitate blandiuntur et sic uel in affectu peccandi manentes, uel ante congruam satisfactionem 647 diuina usurpantes mysteria, bonum Dei donum faciunt suum iudicium. Quoniam sicut auctores sancti, ut demonstrat uenerabilis presbyter Beda in commento Euangelii Luce, exponentes sententiam dicentis Domini, uerumtamen ecce manus tradentis me mecum est in mensa, uerumtamen ue illi homini per quem tradetur , dicunt hodie quoque ut usque in sempiternum. ue illi homini, qui ad mensam Domini malignus accedit, qui et insidiis mente conditis, precordiis aliquo scelere pollutis,  mysteriorum Christi secretis participare non metuit. Et ille enim in exemplum Iude filium hominis tradit, non quidem Iudeis peccatoribus, sed tamen peccatoribus, membris uidelicet suis, quibus illud inestimabile et inuiolabile Domini corpus uiolare presumit. Ille Dominum uendit, qui eius amore ac timore neglecto, terrena et caduca, imo etiam criminosa plus amare et curare conuincitur. ue, inquam, illi homini, de quo iehsu, qui altaribus sacrosanctis inter immolandum, utpote proposita consecraturus, adesse non dubitatur, astantibus sibi ministris celestibus, queri cogitur, Ecce, inquiens, manus tradentis me mecum est in mensa. Et Paulus dicit: Si quis frater nominatur, et est fornicator, aut auarus, aut idolis seruiens, aut maledicus, aut ebriosus,  aut rapax, cum huiusmodi nec cibum sumere . Et item dicit: Iniqui regnum Dei non possidebunt. Nolite errare, neque fornicarii, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces regnum Dei possidebunt . Et item: Fornicatores et adulteros iudicabit Deus . Et item: Omne peccatum, quodcunque fecerit homo, extra corpus est: qui autem fornicatur, in corpus suum peccat . Unde Ambrosius ostendit grauissimum esse peccatum, quia ex hoc omne deperit corpus, in ceteris autem peccatis portio perit, non totum. Totum enim corpus uir est et mulier, quia portio uiri est mulier: quicunque enim  aliud peccatum admiserit, extra se peccat, fornicarius uero in carnem suam peccat. Quanquam enim omnia peccata carnalem hominem prestent, hoc tamen specialiter desiderium carnis est, quod sordibus maculatam animam cum corpore tradit gehenne: quia uicta anima a libidine carnis fit caro, sicut et corpus recte gubernatum spiritale appellatur. Animus tamen est, qui aut uictus illecebris totum hominem carneum fecit, aut in uigore nature sue manens, carni prestat ut spiritalis dicatur. Quapropter sanxerunt Spiritu sancto in se loquente canonum conditores ut a communione tales homines usque ad satisfactionem separentur: quoniam qui alieni a regno Dei sunt, ab Ecclesia, que et regnum Dei est  et nominatur, usque ad correctionem et satisfactionem debent modis omnibus separari: et cum quibus Christi discipulos cibum sumere non oportet, eis dare sacram communionem non debent Domini sacerdotes, ipso prohibente in Euangelio: Nolite dare sanctum canibus . Quales designat Petrus dicens: Sicut sus lota in uolutabro luti, et 648 canis reuersus ad uomitum suum talis est , ut Salomon dicit, Stultus iterans stultitiam suam . Et qui in peccato manens, uel ante correctionem, et satisfactionem peccati criminalis, Dominicam cenam presumit ad manducandum, in suam condemnationem, ut premisimus, eamdem cenam presumit, attestante Apostolo: Quicunque, inquit, edit panem hunc, aut bibit  calicem Domini indigne, reus erit corporis et sanguinis Domini . Unde sanctus Ambrosius dicit: Quid est autem reum esse corporis et sanguinis Domini, nisi penas dare mortis Domini? Occisus est enim pro his qui beneficium eius in irritum ducunt. Probet autem, dicit iterum Paulus, homo seipsum, et sic de pane illo edat, et de calice bibat . Probare enim seipsum, id est corrigere se debet homo a peccato, et ipsum reprobare peccatum, et post dignam satisfactionem accedere ad sacram communionem, ut sciat mens reuerentiam se debere ei, ad cuius corpus sumendum accedit. Hoc enim apud se debet iudicare, quia Dominus est cuius corpus sumit et sanguinem. Et quod subsequitur, Ideo in uobis multi infirmi, et imbecilles, et  dormiunt multi , ad hoc posuit, ut imaginem ostenderet iudicii in eos qui inconsiderate Domini corpus accipiunt: quia sicut illi corporaliter infirmabantur et moriebantur, ita quicunque in peccato manet, uel affectum peccandi habet, et corpus et sanguinem Domini sumit, unde uitam posset accipere, si condigna satisfactione post dignam penitentiam sacramenta illa acciperet, inde mortem sibi indigne accipiendo assumit. Et si querat aliquis, quare etiam nunc accipientes indigne non infirmantur uel moriuntur, sicut tunc infirmabantur, et moriebantur, accipiat quod non dixit Apostolus omnes infirmari uel mori, sed multi, inquit, fiunt infirmi, et multi moriuntur. Et in primordio Ecclesie necessaria erant corporalia signa, nunc autem uera fides  debet sufficere. Est et aliud, quia sicut scriptum est, In fine seculi erit sol sicut saccus cilicinus , id est Ecclesia in luctus amaritudine sine miraculorum coruscatione, ut probati manifesti fiant. Et quia quidam corriguntur communicantes simpliciter, licet postea peccent ut Petrus: quidam tolerantur maligne communicantes, ut Iudas qui suus homicida existens, exitiabili exitu demonstrauit quid anima patiatur nunc sine corpore, et quid eternaliter patietur cum corpore, quoniam in iudicium sibi diuina mysteria manducauit et bibit. Et quod subiungit, Si nosmetipsos diiudicaremus, non utique iudicaremur , hoc dicit, quia si nosmetipsi errores nostros corrigeremus, non a Domino  iudicaremur, id est condemnaremur. Et ideo sacri canones sanxerunt, ut ad iudicium sacerdotale remoueantur uel resocientur peccantes sacro altario, dicente Domino ad leprosos, qui presignabant lepra peccatorum in Ecclesia nunc perfusos, Ite, ostendite uos sacerdotibus , ut secundum quod uiderint magnitudinem uel multitudinem peccatorum in peccantibus, et considerauerint illorum dignam satisfactionem, ita et absque personarum acceptione tempora constituant penitendi 649 et reconciliandi eos, ne in iudicium et condemnationem sumant quod Dominus ad redemptionem et salutem credentibus contulit. At si peccator tardus ad recognoscendum, negligens ad id quod peccauit penitendum, et confitendum, atque satisfaciendum  exstiterit, episcopalis cura eum commonere dissimulandum non ducat, memor sententie sibi dicentis: Si spoponderis pro amico tuo, defixisti apud extraneum manum tuam , id est si animam fratris in periculo tue conuersationis acceperis, iam ligasti mentem apud curam sollicitudinis, que ante deerat quam pastorale officium sumeres: illaqueatus es uerbis oris tui, et captus propriis sermonibus, qui dum commissis tibi cogeris bona predicando dicere, teipsum prius necesse est que dixeris custodire. Fac ergo quod dico, fili mi, et temetipsum libera; quia incidisti in manum proximi tui, discurre, festina, suscita amicum tuum : non tantum ipse beneuiuendo uigilare memento, sed et illum cui prees a peccati torpore pedicando disiunge. Ne dederis somnum  oculis tuis, nec dormitent palpebre tue . Somnum dat oculis qui subditorum curam omnino negligit: dormitat autem, qui quidem reprehensibilia eorum gesta cognoscit, sed hec propter mentis tedium digna inuectione non corrigit. Eruere quasi damula de manu, et quasi auis de insidiis aucupis . Quantum auis de laqueo, uel damula de manu captantis querit euadere, tantum nitere ut auditore tuo salubriter instituto, ipse ab sponsione uite eius liber reddaris, ne non pastor sed mercenarius denoteris, si quemlibet ad luxuriam pertrahi, aut ad auaritiam accendi, uel in superbiam erigi, aut per iracundiam diuidi conspexeris, et aut accipiendo personam diuitis, timens ne tibi iratus munus subtrahat, quod blandus impendebat, aut  familiaritatis uel cuiusquam temporalis emolumenti respectu tacens, pereuntibus animabus ipse de commodis terrenis leteris, non pastor, sed mercenarius in diuinis oculis computeris. Magis autem predica, et insta opportune, importune. Si autem te, commonentem secundum Euangelium, non audierit, regiam adi ut constringatur potentiam. Et si nec ita ad effectum causam perduxeris, iuxta diuinam preceptionem de commonito, nuntia Ecclesie: si autem nec Ecclesiam audierit, sit tibi sicut ethnicus et publicanus: ne dissimulans, aut negligens arguere, sicut Heli sacerdos filios suos peccantes in Deum, ne amari essent hominibus, cum eo pereas. Unde constat, quoniam nulli est contra Deum persone  parcendum, ut et nobis et illi parcamus salubriter, cui diligenter non parcimus, sequentes pro modulo nostro, quantum Dominus dederit, beatum Ambrosium, qui non parcendo Theodosio, et illi meritum in celis coram Domino, et sempiternum memoriale in terris coram hominibus, ut et de eo scriptum intelligi debeat, Memoria iusti cum laudibus , acquisiuit. Nec perfunctorie episcopis, et regibus, et omnibus potestate humana preditis, audienda est sententia beati Gregorii ad Brunichildem reginam, qua dicit : »Non enim, inquiens, dissimulanda sunt que dicimus, quoniam 650 qui emendare potest peccata, et negligit, participem se procul dubio delicti constituit. Prouidete ergo anime uestre, prouidete nepotibus, quos cupitis regnare  feliciter, prouidete prouinciis, et priusquam creator manum suam ad feriendum excutiat, de correctione sceleris studiosissime cogitate, ne tanto postmodum acrius feriat, quantum modo diutius exspectat.« Et si forte quecunque persona ori diuino inobediens expellitur, premisso ordine ab Ecclesia expellenda est, quia et ipsa expulsio, miserante Domino, poterit ei fieri ad salutem, sicut beatus Augustinus in libro de Correptione et Gratia dicit : »Corripiantur, inquiens, a prepositis suis subditi fratres correptionibus de caritate uenientibus, pro culparum diuersitate diuersis, uel minoribus, uel amplioribus, quia et ipsa que damnatio nominatur, quam facit episcopale iudicium, qua pena in Ecclesia nulla maior est, potest, si Deus uoluerit, ad correctionem saluberrimam  cedere atque proficere. Neque enim scimus quid contingat sequenti die, aut ante finem uite huius de aliquo desperandum est, aut contradici Deo potest ne recipiat et det penitentiam, et accepto sacrificio spiritus contribulati cordisque contriti, a reatu quamuis iuste damnationis absoluat, damnatumque ipse non damnet. Pastoralis tamen necessitas habet, ne per plures serpant dira contagia, separare ab ouibus sanis morbidam, ab illo cui nichil est impossibile ipsa forsitan separatione sanandam.« Et si fortassis, quod absit, talis emerserit, qui supercilio terrene potestatis elatus despiciat obedire, et rupto Christianitatis freno per precipitia in barathrum damnationis excurrat, habebit episcopus, iuxta Ezechielem prophetam, ad liberationem suam  sartaginem ferream , id est zelum caritate feruentem, et beati Ambrosii memorandam sententiam. Ait enim in Epistola ad Corinthios: »Superbiam, inquiens, illorum in tantum humiliat beatus Paulus dicens: Et uos inflati estis, et non magis luctum habuistis, ut tolleretur de medio uestrum qui hoc opus fecit , ut non querulos iam, sed magis simplices faciat; erant enim et ipsi participes, dum paterentur tam ingentis facinoris secum incorreptum conuenire, ut omnes uno concilio abiicerent eum, si negaret emendare se. Si autem quis potestatem non habet quem scit reum abiicere, aut probare non ualet, immunis est, et iudicis non est sine accusatore damnare: quia et Dominus Iudam,  cum fur esset, quia non est accusatus, minime abiecit.« Et sanctus Spiritus per dignum et sibi placitum organum, beatum uidelicet Benedictum, dicit: Tantumdem iterum erit rector liber, ut si inquieto et inobedienti gregi pastoris fuerit omnis diligentia attributa, et morbidis ouium actibus uniuersa fuerit cura exhibita, pastor earum in iudicio Domini absolutus, dicat cum propheta Domino: Iustitiam tuam non abscondi in corde meo, ueritatem tuam et salutare tuum dixi. Ipsi autem contemnentes spreuerunt me , et tunc demum inobedientibus cure sue ouibus pena sit eis preualens ipsa mors.



651 INTERROGATIO XIu ET RESPONSIO.

De sacramenti autem proposita questione, beati  Gregorii uerba ex libro Moralium trigesimo tertio  relegantur. Ait enim: »Ecce quidam, dum mundi huius amicitias appetit, cuilibet alteri similem sibi uitam ducenti, quod secreta illius omni silentio contegat, se iureiurando constringit. Sed is, cui iuratum est, adulterium perpetrare cognoscitur, ita ut etiam maritum adultere occidere conetur: is autem qui iusiurandum prebuit ad mentem reuertitur, et diuersis hinc inde cogitationibus impugnatur, atque hoc silere formidat, ne silendo adulterii simul et homicidii particeps fiat, et prodere trepidat, ne reatu se periurii obstringat. Perplexis ergo testiculorum neruis ligatus est, qui in quamlibet partem declinet, metuit ne a transgressionis contagio liber non sit.« Et post pauca: »Est tamen quod ad destruendas  uersutias utiliter fiat, ut cum mens inter minora et maxima peccata constringitur, si omnino nullus sine peccato euadendi aditus patet, minora semper eligantur: quia et qui murorum undique ambitu ne effugiat clauditur, ibi se in fuga precipitat, ubi breuior murus inuenitur.« Et uenerabilis presbyter Beda in homilia Euangelii secundum Mattheum, quod describitur Herodis incauta iuratio, ita dicit: »Quantum uero, inquiens, temeritatem iurandi uitare debeamus, et ipse in Euangelio Dominus, et Iacobus in epistola sua docet, dicens: Ante omnia autem, fratres mei, nolite iurare, neque per celum, neque per terram, neque aliud quodcunque iuramentum: sit autem sermo uester, Est, est, Non, non, ut sub iudicio decidatis ; illo uidelicet  iudicio sub quo decidit Herodes, ut uel peierare, uel periurium cauendo aliud necesse haberet patrare flagitium. At si aliquid forte nos incautius iurasse contigerit, quod obseruatum scilicet peiorem uergat in exitum, libere illud in consilio salubriore mutandum nouerimus, ac magis instante necessitate peierandum nobis, quam pro uitando periurio in aliud crimen grauius esse diuertendum. Denique iurauit Dauid per Dominum occidere Nabal uirum stultum et impium, atque omnia que ad illum pertinerent demoliri: sed ad primam intercessionem Abigail femine prudentis, mox remisit minas, reuocauit ensem in uaginam, neque aliquid culpe se tali periurio contraxisse doluit . Iurauit Herodes dare  saltatrici quodcunque postulasset ab eo, et ne periurus diceretur a conuiuis, ipsum conuiuium sanguine polluit, dum prophete mortem saltationis fecit premium . Non solum autem in iurando, sed in omne quod agimus, hec est moderatio solertius obseruanda, ut si talem forte lapsum uersuti hostis inciderimus insidiis, ex quo sine aliquo peccati contagio surgere non possimus, illum potius euadendi aditum petamus, in quo minus periculi nos perpessuros esse cernamus: et iuxta exemplum 652 eorum qui hostilibus clausi muris dum euadere desiderant, sed portarum omnium accessum sibi interdictum considerant, ibi necesse est desiliendi locum eligant, ubi muro existente breuiore minimum periculi cadentes incurrant.« Et in concilio  Hilerdensi  decernitur: »Qui sacramento se obligauerit, ut litigans cum quolibet ad pacem nullomodo redeat, pro periurio uno anno a communione corporis et sanguinis Domini segregatus, reatum suum eleemosynis ac fletibus, et quantis potuerit ieiuniis absoluat; ad caritatem uero, que operit multitudinem peccatorum, celeriter redire festinet.«

Et quoniam huiusmodi de sacramento uoluerunt interrogare querentes, non abs re forte putauimus de talibus scribere, que solent in humana fragilitate accidere: neque ea que scribimus in quemquam impingimus, sed si talis exstiterit, quem hoc consilium adiuuare potuerit, memores Scripture dicentis: Quod supererogaueris reddam tibi , de hoc  quod non sumus interrogati, ut quilibet nouerit quid anceps inter duo eligere debeat, adiungendum putauimus. Non enim facile modo quisquam reperiet, imo nec quemquam quisque reperiet, qui Dauid sanctior, Salomone sapientior, Samsone sit fortior, et illi, amore muliebrio capti, quoniam etiam mentes ferreas libido domat, nec pannos pauperum perhorrescens, nec regum purpuram pertimescens, talia egerunt que non conuenerant: et ad nos sepe femine ueniunt, reclamantes, quod iuuenculi eis suam fidem promiserint, easque derisas reliquerint. Et interdum a nobis repertum est, quia uiri legitimas reliquerunt uxores, et adulteris, ut seruarent fidem pollicitam, adeo coheserunt, ut cum multis laboribus ab eis quiuerint separari. De quo negotio  beatus Augustinus in libro de bono coniugali  dicit: »Huc, inquiens, accedit, quia in eo ipso quod sibi inuicem coniuges debitum soluunt, etiam si id aliquanto intemperantius et incontinentius expetant, fidem tamen sibi inuicem debent, cui fidei tantum iuris tribuit Apostolus, ut eam potestatem appellaret dicens: Mulier non habet potestatem corporis sui, sed uir; similiter autem et uir non habet potestatem corporis sui, sed mulier . Huius autem fidei uiolatio dicitur adulterium, cum uel proprie libidinis instinctu, uel aliene consensu, cum altero uel altera contra pactum coniugale concumbitur, atque ita frangitur fides, que in rebus etiam corporeis et abiectis magnum animi bonum est, et ideo  eam saluti quoque corporali, qua etiam uita nostra ista continetur, certum est debere preponi. Etsi enim exigua palea pre multo auro pene res nulla est, fides tamen cum in negotio palee sicut in auro sincera seruatur, non ideo minor est quia in re minore seruatur. Cum uero ad peccatum admittendum adhibetur fides, mirum si fides appellanda est. uerumtamen qualiscunque sit, si et contra ipsam fit, peius fit, nisi cum propterea deseritur, ut ad ueram 653 fidem ac legitimam redeatur, id est, ut peccatum emendetur uoluntate prauitatis correcta. Tanquam si quisque, cum hominem solus exspoliare non possit, inueniat socium iniquitatis, et cum eo paciscatur, ut simul id faciant, spoliumque partiantur, quod facinore commisso totum solus auferat, dolet  quidem ille, sibi et fidem seruatam non esse conqueritur: uerum in ipsa querela cogitare debet, potius in bona uita ipsi humane societati fuisse seruandam, ne preda iniqua ex homine fieret, si sentit quam inique sibi in peccati societate seruata non fuerit. Ille quippe utrobique perfidus, pro peccato sceleratior iudicandus est reus qui si ideo cum participe facinoris predam diuidere noluisset, ut homini cui ablata fuerat redderetur, eum perfidum nec perfidus diceret. Ita mulier, si fide coniugali uiolata fidem seruat adultero, utique mala est, sed si nec adultero, peior est. Porro si eam flagitii peniteat, et ad castitatem rediens coniugalem pacta ac placita adulterina rescindat, miror si eam fidei uiolatricem uel ipse adulter putabit. Quod eque intelligendum est de  adultero, quia si pactum cum adultera factum rescindit, nec ipsa adultera eum fidei uiolatorem iuste dicere poterit.«



INTERROGATIO Xu.

De hoc quod interrogatum est, si hoc uerum esse possit, quod plures homines dicunt, quia sunt femine que maleficio suo inter uirum et uxorem odium irreconciliabile possint mittere, et inenarrabilem amorem iterum inter uirum et feminam serere: et de ceteris que hinc ad questionem uoluerunt querentes deducere.



RESPONSIO.

Relegant historiam libri Regum post peccatum Dauid in Bethsabee uxorem Urie, qualiter suggestione  diaboli filius ipsius Dauid Amnon adamauit sororem suam Thamar, et consilio Ionadab figuram tenentis diaboli per Euam consilio peccandi occidentis Adam, concubuit cum eadem sorore sua. Quam tantum ante concubitum dilexit, ut deperiret in eam ualde, et egrotaret propter amorem eius; post concubitum autem, exosam eam habuit odio magno nimis, ut maius esset odium quo oderat eam, amore quo ante dilexerat: que diabolica operatio per fratricidium ad alia etiam mala, que ibidem lectores inueniunt, decurrit . Et beatus Ambrosius, psalmi centesimi decimi octaui uersum  exponens: Nisi quod lex tua meditatio mea est, tunc forte periissem in humilitate mea, loquens de Ioseph  perferente immissiones per angelos malos, dicit ad locum: »Fertur, inquiens, prophete cuidam, et plerique ferunt quod Isaie in carcere posito, cum mole imminentis urgeretur exitii, dixisse diabolum: 654 Dic quia non a Domino locutus es que dixisti, et omnium in te mentes affectusque mutabo.«

Sed et in parochia cuiusdam nostrum quod narramus acciderat: quoniam quidam nobilis genere iuuenis non ignobilem natione feminam adamauit, quam a parentibus puelle legaliter expetens, apud patrem petitio eius preualuit, sed puelle mater eamdem petitionem omnimodis refutauit: pater uero, quod raro solet contingere, in iuuenis precibus annuendo preualuit, qui post desponsationem, et dotis titulum, ac nuptiarum celebritatem, puellam  secreta cubiculi introducens, nullo modo cum ea concumbere ex more preualuit, et cum irremediabili odio tediosam uitam per biennium ducerent, ad episcopum, quia aliud iam inde consilium inueniri non poterat, hinc necessitate cogente concursum est, cum uerbis suasoriis, precatoriis ac minatoriis, quia nisi permitteret dissolui coniugium, ipse porrigeret gladium, quo fieret, si aliter dissolui non poterat, homicidium. Isdem autem episcopus, inter alia plura iam de talibus Satana faciente sepe cribratus, et ad memoriam reducens quod dicit Dominus per prophetam: Fili hominis, perfode parietem, et uide abominationes quas faciunt isti hic. Et cum perfodissem parietem, apparuit foramen , et reliqua que ibi leguntur, de placito ad placitum, de  questione ad diffinitionem per frequentes tracta talia inuitauit, usque dum operationes diabolice Dei gratia dissolute sunt, et concubitus in anteriore concubina cum delectatione possibilis, et cum legaliter sortita impossibilis, post peniteniam et medicinam ecclesiasticam, iuueni est cum uxore possibilis redditus, et, fugato odio diabolico, coniugalis amor inter coniuges integratus, nunc usque cum debito amore perseuerat, atque coniugati sobole numerosa congaudent.

Turpe est fabulas nobis notas referre, et longum est sacrilegia computare, que ex huiusmodi de ossibus mortuorum, atque cineribus carbonibusque exstinctis, et de capillis atque pilis locorum genitalium  uirorum ac feminarum, cum filulis colorum multiplicium, et herbis uariis, ac cocleolis et serpentium particulis composita, cum carminibus incantata deprehendentes comperimus, quibus homines liberati, et benedictione ecclesiastica medicati, gratia coniugali et debito naturali perfuncti sunt. Quidam etiam uestibus carminatis induebantur, uel cooperiebantur, alii potu, alii autem cibo a sortiariis dementati, alii uero tantum carminibus a strigis fascinati et quasi enerues effecti reperti sunt: quidam autem a lamiis siue genicialibus feminis debilitati, quedam etiam femine a Dusiis in specie uirorum, quorum amore ardebant, concubitum pertulisse inuente sunt; quos et quas diuina potentia, compressis et abiectis  phantasmatibus diabolicis, per exorcismos et antidota catholica restituit sanitati.

Sunt et alia que nos dirimere ac iudicare necessitas compulit, 655 que propter nefariam turpitudinem dicere nolumus: et sunt huiusmodi scelerata atque facinorosa, que ut ad notitiam malignorum, qui forte ea ignorant, peruenire non ualeant, hic scribere supersedimus. Sunt preterea et tam immania diabolice operationis portenta per magicam artem facta, que ad nos peruenerunt, ut credendi modum excedant. Sed non est mirum si in istis temporibus ultimis talia Antichristi aduentum precurrentia ueniunt, qualia Dominus et apostoli eius uentura descripserant, de quibus et Paulus dicit: Nam mysterium iam operatur iniquitatis secundum  operationem Satane in omni potestate, et signis, et prodigiis mendacii ; et item: Spiritus autem manifeste dicit, quia in nouissimis temporibus recedent quidam a fide, attendentes spiritus fallaces, doctrinas demoniorum . Hec autem uanitas magicarum artium ex traditione angelorum malorum in toto terrarum orbe, auctore Zoroastre rege Bactrianorum, quem Ninus rex Assyriorum prelio interfecit, et propagatore Democrito, plurimis seculis ualuit. Sed apud Assyrios exculta per multos diabolicos uiros fuit, quorum intantum prodiere maleficiorum artes, ut etiam, sicut supra diximus, Moysi simillimis signis resisterent, uertentes uirgas in dracones, aquam in sanguinem . Et eorumdem maleficiorum una impietas,  ut diuersitate artium, ita et diuersitate nominum constat, sicut et pagani doctores, et etiam Christiani referunt. Unde plura omittentes, quedam commemoramus. Magi sunt, qui uulgo malefici ob facinorum magnitudinem nuncupantur. Hi et elementa concutiunt, turbant mentes hominum, ac sine ullo ueneni haustu, uiolentia tantum carminis interimunt. Necromantii sunt, quorum precantationibus uidentur resuscitati mortui diuinare, et ad interrogata respondere. Hydromantii sunt, qui in aque inspectione umbras demonum euocant, et imagines uel ludificationes eorum ibi uidere, et ab eis aliqua audire se perhibent. Incantatores, qui artem uerbis peragunt. Arioli, qui circa aras idolorum nefarias preces emittunt, et funesta sacrificia offerunt, hisque  celebritatibus demonum responsa accipiunt. Aruspices, qui horas in agendis negotiis et operibus custodiunt, qui exta pecudum et fibras atque spatulas, uel cetera queque inspiciunt, et ex eis futura predicunt. Augures sunt, qui uolatus auium et uoces attendunt, quorum unum genus ad oculos, id est uolatus auium, alterum ad aures, id est uox auium pertinet. Sunt et pythonisse, que et uentriloque; sunt et astrologi, eo quod in astris augurentur. Sunt et qui dies natalium considerant, et qui siderum cursum in nascentibus obseruant, qui uulgo mathematici uocantur. Sunt et horoscopi, qui horas natiuitatis speculantur dissimili et diuerso fato. Sunt et sortilegi, qui sub nomine ficte religionis, per  quasdam quas sanctorum sortes uocant, diuinationis scientiam profitentur, aut quarumcunque scripturarum inspectione futura promittunt. 656 Sunt et qui de saltu membrorum, dum eis aut oculi aut cuiuscunque membri pars salierit, aliquid sibi exinde prosperum aut triste significari predicunt. Sunt et prestigiatores, qui alio nomine obstrigilli uocantur, quod prestringant uel obstringant humanorum aciem oculorum, sicut isti qui de denariis quasi iocari dicuntur, quod omnino diabolicum est: et sicut legimus, primum diabolus hoc per Mercurium prodidit, unde et Mercurius inuentor illius dicitur, quod diabolicum opus nemo Christianus sine peccato ante se agere permittit, uel si ei potestas in illo est qui talia agit, sine uindicta dimittit. Ad hec  omnia pertinent et ligature exsecrabilium remediorum, que ars medicorum condemnat, siue in precantationibus, siue in characteribus, uel in quibuscunque rebus suspendendis atque ligandis, uel quibuscunque mensuris mensurandis: et quas superuentas femine in suis lanifaciis uel textilibus operibus nominant; in quibus omnibus ars demonum est, ex quadam pestifera societate hominum et angelorum malorum exorta. Unde cuncta uitanda sunt ab omni Christiano, et omni penitus exsecratione repudianda atque damnanda. Sunt etiam et qui dicant, quando in uenationem pergunt, quod obuium sibi non debeant habere clericum. Sunt et qui faciunt canes ad truncum latrare sicut ad bestiam. Sunt et qui obseruant dies in motione itineris,  et in inchoatione edificande domus; quod pro tam magno peccato Paulus duxit apostolus, ut diceret: Dies obseruatis, et annos, et menses: timeo ne sine causa laborauerim in uobis ; et Dominus in Euangelio dicit: Similiter sicut factum est in diebus Lot, edebant et bibebant, emebant et uendebant, plantabant et edificabant . Et pretermisso illo maximo et infando Sodomorum scelere, sola ea que leuia uel nulla putare poterant delicta commemorat, ut intelligas illicita quali pena feriantur, si licita, et ea sine quibus hec uita non ducitur, immoderatius acta, igne uel sulphure puniuntur.

Merito ergo beatus Augustinus, uisis noxie consuetudinis illecebris, ac iusto dolore commotus exclamat:  ue peccatis hominum, que sola inusitata inhorrescimus, usitata uero, pro quibus abluendis Filii Dei sanguis effusus est, quamuis tam magna sint, ut omnino claudi contra se faciunt regnum Dei, sepe uitando omnia tolerare, sepe tolerando nonnulla etiam facere cogimur; atque utinam, o Domine! non omnia, que non potuerimus prohibere faciamus! Sciendum est etiam quia, sicut in doctorum uerbis legimus, sunt demones qui quasi specialiter specialibus intendentes uitiis, cum in omnibus delectentur, ad ea quibus presunt homines quasi specialiter prouocent. Quapropter et de Maria, que erat in ciuitate peccatrix, Marcus euangelista Dominum septem demonia eiecisse  commemorat , ut ubi abundauit peccatum, superabundasse gratia monstraretur. Septenarius namque numerus pro uniuersitate solet mystice poni. Ergo a septem demonibus curata, hoc est, ab uniuersis liberata 657 sceleribus debet intelligi. Unde inter ceteros demones uitiorum magistros legimus de Mammona, de quo Dominus dicit, Non potestis Deo seruire et Mammone , quia qui seruit Mammone, id est diuitiis, illi utique seruit, qui rebus istis terrenis merito sue peruersitatis prepositus est, et magistratus huius seculi a Domino dicitur: et de eo genere demonum, qui in feruorem iracundie, uel qui in uoluptatem carnis resoluit per delicias, uel certe in ignem adulterii, quo adulterantium corda succensa sunt, et in aquas, que solent  exstinguere caritatem, inuasum mittunt, quod non potest eiici nisi in oratione et ieiunio. Et primum patentem nostrum, sicuti notum est, antiquus hostis gula, uana gloria, et auaritia tentauit, ac tentando superauit, quia sibi eum per consensum subdidit. Sed quibus modis primum hominem strauit, eisdem modis secundo homini tentato succubuit.

In psalmo quoque cantamus, de sagitta uolante in die , id est de sermone hereticorum et philosophorum, qui sunt diaboli organa, et non possunt decipere, nisi lucem promiserint; et hoc genus demonum eos facile corrumpit qui suas negligunt actiones, et alienas curantes, extra habitum atque extra ordinem proprium uagantur, et se curis exterioribus immoderatius implicant. Et adeo deceptam  mentem talium per uanas spes ducit, ut ab intentione penitentie suspendatur, ostendens illi plures per lata et spatiosa gradientes, quatenus tunc bona nulla percipiat, quam nunc mala nulla contristant, et tunc plenius obruatur suppliciis, que nunc etiam gaudet in delictis. De negotio etiam perambulante in tenebris, uidelicet de preposito negationis atque mendacii, de incursu uidelicet precipitationis atque timoris, et demonio meridiano, accidie scilicet, quod facit feruorem cepte deuotionis tepescere, uel hereticos simulationis recte intentionis et operum lucis ambitionis amore ardere, de quo genere demonum scriptum est: Sub umbra, inquit, dormit, in secreto calami, in locis humentibus . In umbra, uidelicet tenebrosas conscientias, in calamo,  qui foris nitidus intus est uacuus, simulatrices, in locis humentibus, lasciuas mollesque mentes insinuat. Quodque genus demonum exiens ab homine baptismatis tempore, uel post penitentie fructus et reconciliationis gratiam, uadit, et assumit septem alios spiritus nequiores se, et ueniens ad domum illam unde exierat, eam inuenit uacantem, scopis mundatam, et ornatam , mundatam uidelicet a uitiis pristinis per baptismum uel penitentiam, uacantem a bonis actibus per negligentiam, ornatam simulatis uirtutibus per hypocrisin, ipsi et ab eo assumpti nequiores spiritus ingressi habitant ibi. Per septem enim malos spiritus uniuersa uitia designantur. Quemcunque enim post baptisma, siue  prauitas heretica, siue mundana cupiditas arripuerit, mox omnium prosternet in ima uitiorum. Unde recte nequiores tunc eum spiritus dicuntur ingressi, quia non solum habebit illa septem uitia, que septem spiritalibus sunt contraria uirtutibus, sed et per hypocrisin 658 ipsas se uirtutes habere simulabit. Et quomodo in Isaia , super uirgam de radice Iesse, et florem qui de radice conscendit, septem spiritus uirtutum descendisse narrantur, ita et e contrario uitiorum numerus in diabolo est consecratus.

Sunt et alia etiam genera demonum, quos legimus super singulis uitiis ab eorum principe constitutos, que hic adnotare omittimus. Tantum de demonibus qui super fornicationem sunt adnotare curamus,  monstraturi quoniam talia sunt etiam genera demonum, qui tantum in fornicationibus delectantur, ut etiam humanum concubitum expetant: de quibus aliqua nostri temporis acta dicere poteramus, nisi ea breuitatis compendio transiremus. Et ut melius quod dicimus credi possit, legant quicunque de talibus dubitant, quod sanctus Amphilochius, Iconiensis ciuitatis episcopus, quem beatus Hieronymus in libro de uiris illustribus debita ueneratione commemorat, inter uirtutes mirandi Basilii Cesaree Cappadocie ciuitatis episcopi scribit dicens: »Elladius autem, ipsius sanctissime memorie uisor et minister factus ab eo perfectorum miraculorum, et successor sedis post obitum iam dicte memorie apostolice Basilii, uir mirabilis, et in omni uirtute  decoratus, enarrauit mihi quia senator quidam fidelis, nomine Proterius, abiit ad sancta et uenerabilia loca, et ibi filiam suam consecrare, ac in uno de bene actionalibus domibus monasteriorum mittere, atque sacrificium Deo offerre uolens. Sed ab initio homicida diabolus, inuidens diuine uoluntati, mouit unum de seruis suis, et incendit ad puelle amorem. Is autem cum fuisset huiusmodi inchoationis indignus, et non audens appropinquare ad propositum, alloquitur unum abominandorum incantatorum, promittens se, si meruerit dominari ipsius puelle, multam ei tribuere auri quantitatem. Maleficus uero dixit ad eum: O homo, ego in istud non preualeo, sed si uis mitto te ad meum procuratorem diabolum, et ipse perficiet tuam uoluntatem. Qui  ait ad eum: Quecunque dixeris mihi faciam. Et ait ad eum: Abrenuntias Christo in scripto? Dixit ei: Etiam. Iniquitatis autem operator dicit ei: Si in isto paratus exstiteris, cooperator fiam. Qui ait ad eum: Paratus sum, tantum consequar desiderium. Et faciens malignitatis minister epistolam ad diabolum, misit ad illum habentem sensum istum: Quoniam quidem, mi domine et procurator, oportet festinare me a Christianorum religione abstrahere, et tue adducere uoluntati, ut multiplicetur pars tua, misi tibi hunc qui presentes meas defert litteras, cupiditate in puellam exarsum, et postulo eum actionem istam consequi, ut et in isto glorier, et cum multa alacritate congregem placitores tuos. Et dans  ei epistolam dixit: uade secundum talem horam noctis, sta super monumentum gentilis, et exalte chartam in ere, et astabunt tibi qui debent ducere te diabolo. Qui alacriter hoc faciens, iactauit miseram uocem inuocans diaboli auxilium. Et continuo astiterunt 659 ei principes potestatis tenebrarum spiritalia nequitie, et apprehendentes errantem cum gaudio magno, duxerunt eum ubi erat diabolus, et ostenderunt ei ipsum sedentem in sede alta, et in circuitu eius malignitatis spiritus stantes, et suscipiens missas a malefico litteras dixit ad miserum: Credis in me? Qui ait: Credo. Et: Negas Christum tuum? Qui respondit: Nego. Dicit ei diabolus: Perfidi estis uos Christiani, et quando quidem opus me habetis, uenitis ad me; quandoquidem consequimini  desiderium uestrum, negatis me, et acceditis ad Christum uestrum, qui est benignus ac clementissimus, et suscipit uos. Sed fac mihi manuscriptam Christi tui et baptismatis abrenuntiationem uoluntariam, et que in me est in secula uoluntariam professionem, et quia mecum sis in die iudicii condelectans mihi in preparatis eternis tormentis, et ego statim desiderium tuum adimpleo. Qui disposuit propria manu scriptum sicut quesitus fuit. Statim autem animarum corruptor draco tortuosus misit qui sunt super fornicationem demones, et inflammauerunt puellam in amorem iuuenis, que prospiciens in terram cepit clamare ad patrem: Miserere mihi, miserere, pater, quia dire torqueor propter talem istum nostrum puerum: miserere uisceribus  tuis, ostende in me unigenitam tuam paternum amorem, et coniunge me puero quem amo. Si autem hoc non uis facere, uidebis me post modicum morientem amara morte, et sermonem dabis pro me in die iudicii Deo. Pater autem cum lacrymis dicebat: Heu mihi peccatori, quid conuenit misere mee filie? quis meum thesaurum furatus est? quis meam iniquauit filiam? quis dulce lumen oculorum meorum exstinxit? Ego celesti te uolebam nubere sponso Christo, et angelorum cohabitatricem constituere, et in psalmis, et hymnis, et canticis spiritalibus canere Deo festinabam, et per te saluari sperabam, tu autem in amorem lasciuietatis insanisti? Sine me, sicut uolo, desponsare te Deo, non  ducas senectutem meam cum tribulatione ad inferos, neque nobilitatem parentum tuorum confusione operias. Illa autem, ad nichilum reputans que a patre dicebantur, instabat clamans: Pater mi, aut fac desiderium meum, aut post modicum morientem uidebis me. Pater ergo in magna defectione factus, ac immensurabilitate tristitie absorptus, et amicorum consiliis credulus, hortantium ei deferre uoluntatem eius, aut seipsam exponere, concredens pater precepit fieri desiderium puelle, ne exitiali se traderet morti. Et adduxit quesitum puerum ad propriam filiam, dansque eis omnem substantiam suam dixit filie sue: uale, filia uere misera; multum enim planges penitens in nouissimo quando nichil habes proficere. Iniquo ergo coniugio facto, et diabolica  facinorositate completa, ac modico transeunte tempore, designatus est a quibusdam puer non introire in ecclesiam, neque appropinquare immortalibus et uiuificis mysteriis. Et dicunt misere 660 coniugi eius: Scis quia uir tuus, quem elegisti, non est Christianus, sed peregrinus fidei et alienus? Tenebrarum ergo et dolorose plage repleta, prosternit se in humum, et cepit discerpere seipsam ungulis, et percutere pectus ac clamare: Nemo non obediens parentibus saluus fuit unquam. Quis annuntiabit patri meo meam confusionem? Heu mihi misere, in quantam profunditatem perditionis descendi! Cur nata sum, et nata continuo rapta non fui? Ista ergo lamentari eam discens erratissimus uir eius, accucurrit ad eam contendens non haberi ita ueritatem.  Illa autem in consolationem ueniente suadibilibus eius sermonibus, dixit ad eum: Si uis satis mihi facere et misere anime mee, crastina ego et tu unanimiter eamus ad ecclesiam, et coram me participa incontaminatorum mysteriorum, et sic satisfacta ero. Tunc coactus dixit ei sententiam capituli. Continuo ergo deponens illa muliebrem infirmitatem, et consilium bonum consilians illi, currit ad pastorem et discipulum Christi Basilium, aduersus impietatem clamans: Miserere mihi misere, sancte Dei, miserere mihi, discipule Domini, que cum demonibus causam egi; miserere mihi misere proprium patrem non obaudienti. Et docet ei rerum gestarum ordinem. Sanctus autem Dei uocans puerum, sciscitatus est ab eo si ista in hunc  modum se habent. Qui ad sanctum cum lacrymis ait: Etiam, sancte Dei, si ego siluero, opera mea clamabunt, et enarrat ei etiam ipse a principio usque ad finem consequentem diaboli malam operationem. Tunc dicit ei sanctus: uis reuerti ad Dominum Deum nostrum? Ad quem puer: Utique uolo, sed non ualeo. Dicit ei: Quare? Respondit puer: Scripto abnegaui Christum, et professus sum diabolo. Dicit ei: Non sit tibi cure, benignus est Deus noster, et recipiet te penitentem; compatitur enim malitiis nostris. Et iactans se puella ad pedes sancti, euangelice deprecata est eum dicens: Discipule Christi Dei nostri, quantum potes adiuua nos. Dicit ad puerum sanctus: Credis saluari? Qui ait:  Credo, Domine, adiuua incredulitatem meam. Et continuo apprehendens manum eius, faciensque Christi signum in ipso et orans, reclusit eum in uno loco interioris sacri periboli. Et dans ei regulam, collaborabat ei per tres dies. Post quos uisitauit eum, et dicit ei: Quomodo habes, fili? Dicit ad eum: In magna sum, domine, defectione, sancte Dei, non fero clamores eorum et terrores, ac iaculationes seu lapidationes eorum. Tenentes manuscriptam meam, causantur me dicentes: Tu uenisti ad nos, non nos ad te. Et dicit ei sanctus: Noli timere, fili tantum crede; et dans ei modicam escam, faciensque super eum Christi iterum signaculum ac orans, reclusit eum. Et  post paucos dies uisitauit eum, et dicit: Quomodo habes, fili? Dicit ei: Pater sancte, a longe clamores eorum audio et minas, sed non uideo eos. Et iterum dans ei escam et orans, claudensque ostium abiit. Et quadragesimo die rediit, et dicit ei: Quo modo 661 habes, frater? Respondens dicit ad eum: Bene habeo, sancte Dei. uidi enim te hodie in uisu pugnantem pro me, et uincentem diabolum. Mox ergo sanctus secundum consuetudinem faciens orationem, eduxit eum, et adduxit in dormitorium suum. Mane autem facto uocauit sacrum clerum, et monasteria, et omnem Christo amabilem populum, et dixit eis: Filioli mei dilectissimi, omnes gratias agatis Domino. Ecce enim ouem perditam debet pastor bonus in humeris reportare et offerre Ecclesie.  Quapropter debitum est et nos uigiliam facere nocte, ac postulare eius benignitatem, ut non uincat corruptor animarum etiam in hoc facto. Et alacriter populo coaggerato, per omnem noctem postulauerunt Deum cum bono pastore, cum lacrymis clamantes pro eo: Kyrie, eleison. Et mature cum omni multitudine populi accepit sanctus puerum, et tenens dexteram manum eius, ducebat illum in sanctam Dei ecclesiam cum psalmis et hymnis. Et ecce diabolus omnium fascinans in tristem uitam, cum omni perniciosa uirtute aduenit, et inuisibiliter apprehendens puerum, conabatur rapere eum de manu sancti. Et cepit clamare puer: Sancte Dei, adiuua me. Et tanta improbus instantia aggressus est, ut etiam memorabilem uirum compelleret, trahens  puerum. Conuersus ergo sanctus ad diabolum, dixit: Improbissime, et animarum corruptor, pater tenebrarum et perditionis, non sufficit tibi tua perditio, qua te et eos qui sub te sunt affecisti, nisi etiam et Dei mei tentes plasma? Diabolus autem dixit ad eum: Preiudicas me, Basili. Ita ut plurimi ex nobis audirent uoces demonum hec dicentium, clamante populo: Kyrie, eleison. Sanctus autem Dei ait ad eum: Increpat te Dominus, diabole. Qui respondens ait ad eum: Basili, preiudicas me, non abii ego ad eum, sed ipse uenit ad me. Abnegauit Christum, et professus est mihi. Et ecce manuscriptum habeo, et in die iudicii ad communem iudicem eum duco. Sanctus Dei dixit: Benedictus Dominus Deus  meus, non deflectet populus iste manus de altitudine celi, donec reddas manuscriptum. Et conuertens se dixit populo: Erigite manus uestras in celum, clamantes cum lacrymis: Christe Kyrie, eleison. Et stante populo in horam multam extensas habente manus in celum, ecce manuscripta pueri per erem delata, et ab omnibus uisa uenit, et imposita est manibus memorabilis nostri Patris et pastoris. Suscipiens autem eam, et gratias agens Deo, gauisus factus est ualde, et coram omni populo dixit ad puerum: Cognoscis litterulas has, frater? Qui ait ad eum: Etiam, sancte Dei, manuscripta mea est. Et disrumpens manuscriptam sanctus Basilius, perduxit eum ad ecclesiam, et dignum fecit sancto ministerio,  et communione mysteriorum et munerum Christi. Et faciens susceptionem magnam, refrigerauit omnem populum, et ducens puerum ac instruens, seu dans ei regulam decentem, reddidit eum mulieri eius intacibili ore glorificantem et laudantem Deum. Amen.

Et uenerabilis presbyter Beda in tertio 662 libro Commenti Luce euangeliste: Interrogauit, inquit, illum iehsu dicens: Quod tibi nomen est? At ille dicit, Legio, quia intrauerant demonia multa in eum . Non uelut inscius nomen inquirit, sed ut confessa coram peste, quam furens tolerabat, uirtus curantis gratior emicaret. Sed et nostri temporis sacerdotes, qui per exorcismi gratiam demones eiicere norunt, solent dicere, patientes non  aliter ualere curari, nisi quantum sapere possunt, omne quod ab immundis spiritibus, uisu, auditu, gustu, odoratu et tactu, uel alio quolibet corporis, uel animi sensu, uigilantes, dormientesue pertulerint, confitendo patenter exponant. Et maxime quando, uel uiris in specie feminea, uel in uirili habitu feminis apparentes, quos demones Galli Dusios uocant, infando miraculo spiritus incorporei corporis humani concubitum petere se ac patrare confingunt, et nomen demonis, quo se censeri dixerit, et deierandi modos, quibus amoris sui fedus alterutrum pepigerunt, prodendos esse precipiunt. Que mendacio simillima res, sed adeo uera, et plurimorum attestatione notissima, ut quidam uicinus mihi presbyter retulerit se quamdam sanctimonialem feminam  a demonio curare cepisse, sed quandiu res latebat, nichil apud eam proficere potuisse: confesso autem quo molestabatur phantasmate, mox et ipsum orationibus, ceterisque que oportebat purificationum generibus effugasse, et eiusdem femine corpus ab ulceribus, que demonis tactu contraxerat, medicinali studio, adiuncto sale benedicto, curasse. Sed dum unum de ulceribus, quod altius lateri infixum repererat, nullatenus posset quin continuo panderetur obducere, ab eadem ipsa, quam sanare uolebat, consilium quo sanaretur accepisse. Si, inquit, oleum pro infirmis consecratum eidem medicamento asperseris, sicque me perunxeris, statim sanitati restituar. Nam uidi quondam per spiritum in quadam longius posita ciuitate, quam nunquam corporalibus  oculis uidi, puellam quamdam pari calamitate laborantem taliter a sacerdote curatam. Fecit ut illa suggesserat, statimque ulcus remedium, quod ante respuerat, accipere consensit. Hec contra fraudes demonum paucis explicare curaui, ut quam non frustra Dominus nomen eius, quem expulsurus erat, spiritus interrogarit, inteligas.



INTERROGATIO XuI ET RESPONSIO.

De eo autem quod interrogatum est, que sit causa cur Deus, ut dicitur, sepe in legitimo coniugio permittat talia fieri, sciendum est quia ut a Deo institutum coniugium bonum est, et omne peccatum non ex propria natura subsistit; malum quippe sine substantia est, quod tamen utcunque fit, in boni natura,  ut supradiximus, coalescit, et peccatis exigentibus, in bono coniugii malum fit operatione diaboli, sicut Domini est terra, bona utique, ut a bono Deo creata, et iniquitates sunt nostre, sed sepe nostris 663 iniquitatibus uidemus et sentimus terram Domini tabescentem, qui promisit iratus futuram nobis terram ferream, et celum ereum, et placatus daturum se nobis pluuiam temporinam et serotinam terre, et quia celum dabit pluuiam, et terra dabit fructum suum: non quo creaturarum immutetur natura, sed quia meritorum distantia, irato uel placato Deo, exinde a nobis uindicta sentiatur uel gratia. Et beatus Gregorius in libro secundo Moralium  dicit: »Occulta, inquiens, iustitia Dei licentia malignis spiritibus datur, ut quos uolentes  in peccati laqueo strangulant, in peccati penam etiam nolentes trahant.« Et Augustinus in libro primo de Nuptiis et Concupiscentia : »Qui miratur quia creatura Dei subditur diabolo, non miretur. Subditur enim creatura Dei creature Dei, minor maiori, quia homo angelo, nec tamen propter naturam, sed propter uitium, quia immundus immundo.« Quia et ipse diabolus spiritus immundus est. Et utique bonum quod spiritus, malum quod immundus: quoniam spiritus est natura, immundus est uitio, quorum duorum illud a Deo est, hoc ab ipso. Non itaque tenet homines, siue maioris siue infantilis etatis, propter quod homines sunt, sed propter quod immundi sunt. Et in libro de Gratia et libero Arbitrio : »Fixum enim, inquit,  debet esse et immobile in corde uestro, quia non est iniquitas apud Deum. Ac per hoc quando legitis in litteris ueritatis, a Deo seduci homines, aut obtundi uel obdurari corda eorum, nolite dubitare precessisse mala merita eorum, ut iuste ista paterentur, ne incurratis illud prouerbium Salomonis: Insipientia uiri uiolat uias eius, Deum autem causatur in corde suo.«



INTERROGATIO XuII ET RESPONSIO.

De eo siquidem quod interrogatum est, ut si forte tales uiri malefici, uel incantatrices femine inuente fuerint, quid de huiusmodi fieri debeat, sanctus Leo scribens ad episcopos per uniuersas prouincias demonstrat : »Aliquanti, inquiens, malefici, qui ita se demerserant,  ut nullum his auxiliantis posset remedium subuenire, subditi legibus, secundum Christianorum principum constituta, ne sanctum gregem sua contagione polluerent, per publicos iudices perpetuo sunt exsilio relegati.« Et post aliquanta: »Aliter enim nobis commissos regere non possumus, nisi hos, qui sunt perditores et perditi, zelo fidei Dominice persequamur, et a sanis mentibus, ne pestis hec latius diuulgetur, seueritate qua possumus abscidamus. Unde hortor dilectionem uestram, obtestor, et moneo, ut qua debetis et potestis sollicitudine uigiletis, ad inuestigandos eos, necubi occultandi se reperiant facultatem. Ut enim habebit a Deo ingens remunerationis premium, qui diligentius quod ad salutem  commisse sibi plebis proficiat fuerit exsecutus, ita ante tribunal 664 Domini de reatu negligentie se non poterit excusare quicunque plebem suam contra sacrilege persuasionis auctores noluerit custodire.«

Et sanctus Gregorius ad Cyprianum diaconum : »uir sanctissimus Maximianus cepiscopus noster, Ecclesiam Dei prauis hominibus purgare desiderans, laudabiliter erga ecclesiasticorum uitam, sicut nosti, sollicitus fuit. Qui dum eorum actus uigilanter cura pastorali intenderet, maleficio, quod uulgo canterma dicitur, quosdam didicit maculatos, quos etiam, sicut et dilectionis tue nuntiauit epistola, dedit in custodia retinendos. Sed quia peccatis nostris facientibus morte preuentus crimen ipsum ulcisci non ualuit, necesse est ut dilectio tua  cum omni hoc subtilitate indagare festinet, atque ita in eos secundum immanitatem facinoris studeat uindicare, qualiter secundum leges supra scriptum episcopum zelo correctionis ac iustitie in hac ultione propter Deum nouit potuisse si uiueret commoueri. Omni ergo uirtute, omnique instantia, tua dilectio in hac causa zelum suum erga omnipotentem Deum curet ostendere, et inimicis illius aduersitatem dignam inflictis ultionibus exhibere, ut impleat quod scriptum erat: Nonne qui oderunt te, Domine, oderam, et super inimicos tuos tabescebam?  Si igitur hoc zelo dilectio tua accenditur, in eos qui Deum reliquerunt, et contra eum maleficiis aliquid egerunt, pena monstretur. Quod si recte illic exsequi non uales, nobis qui tales sunt  transmitti debent, si tamen hic monstrari potuerit, unde illic possunt absque difficultate conuinci. Sed quia hoc impossibile esse existimo, illic per te debet districta atque fortis correctio prouenire.« Et ad Ianuarium episcopum Sardinie : »Contra idolorum quoque cultores, uel aruspicum atque sortilegorum, fraternitatem uestram uehementius pastorali hortamur inuigilare custodia, atque publice in populo contra huius rei uiros sermonem facere, eosque a tanti labe sacrilegii, et diuini intentione iudicii, et presentis uite periculo, adhortatione suasoria reuocare. Quos tamen si emendare se a talibus atque corrigere nolle repereris, feruenti comprehendere zelo te uolumus: et si quidem serui sunt, uerberibus cruciatibusque, quibus  ad emendationem peruenire ualeant, castigare; si uero liberi, inclusione digna districtaque in penitentiam sunt redigendi, ut qui salubria et a mortis periculo reuocantia audire uerba contemnunt, cruciatus saltem eos corporis ad desideratam mentis ualeat reducere sanitatem.« Et item in Edicto canonico : »Si quis ariolos, aruspices, uel incantatores obseruauerit, aut phylacteriis usus fuerit, anathema sit. Et responderunt omnes tertio: Anathema sit.« Et in concilio Ancyrano, capite uicesimo tertio: »Qui diuinationes expetunt, et more gentilium subsequuntur, aut in domos suas huiusmodi homines introducunt exquirendi aliquid arte malefica uel expiandi causa, sub  regula quinquennio iaceant secundum gradus penitentie diffinitos.« Ex concilio Bracarensi  capite 70. »Si quis paganorum consuetudinem sequens, diuinos et sortilegos 665 in domum suam introduxerit, quasi ut malum foras mittant, aut maleficia inueniant, uel lustrationes paganorum faciant, quinque annis penitentiam agat.« Et capite 71: »Non liceat Christianis tenere traditiones gentilium, et obseruare uel colere elementa, aut lune aut stellarum cursum, aut inanem signorum fallaciam pro domo facienda, uel propter segetes, uel arbores plantandas, uel coniugia socianda. Scriptum est enim: Omnia quecunque facitis, aut in uerbo, aut in opere, omnia in nomine Domini nostri Iesu Christi facite, gratias agentes Deo .« Et cap. 72: »Non liceat  in collectionibus herbarum, que medicinales sunt, aliquas obseruationes, aut incantationes attendere, nisi tantum cum symbolo diuino, et Oratione Dominica, ut tantum Deus creator omnium et Dominus honoretur.« Et cap. 73: »Non liceat mulieres Christianas aliquam uanitatem in suis lanificiis obseruare, sed Deum inuocent adiutorem, qui eis sapientiam texendi donauit.« Et in concilio Cathaginensi  cap. 89: »Auguriis uel incantationibus seruientem a conuentu Ecclesie separandum, similiter et Iudaicis superstitionibus uel feriis inherentem.« Et in libro primo de capitulis Augustorum (cap. 21: »Ut coclearii, malefici, incantatores fieri non sinantur, quos in Simone Mago terribiliter constat esse damnatos.« Et in concilio Eliberitano,  capite sexto: »Si quis maleficio interficiat alterum, eo quod sine idololatria perficere non potuit, nec in fine impertiendam esse illi communionem.« Sciendum tamen est quia hec districtionis seueritas ex concilio Eliberitano erga eos qui non resipiscunt obseruari debebit. Ceterum, iuxta beati Celestini decreta, nulli est recognoscenti ultima penitentia deneganda. Et sic Magnus Leo papa decreuit : »His qui in tempore necessitatis, et in periculi urgentis instantia, presidium penitentie et mox reconciliationis implorant, nec satisfactio interdicenda est, nec reconciliatio ac communionis gratia deneganda, si eam etiam amisse uocis officio per indicia integri sensus querere comprobentur. Quod si ita aliqua ui egritudinis fuerint  aggrauati, ut quod paulo ante poscebant, sub presentia sacerdotis significare non ualeant, testimonia eis fidelium circumstantium prodesse debebunt, simulque et penitentie et reconciliationis beneficium consequantur, seruata tamen regula canonum paternorum circa eorum personas, qui in Deum a fide discedendo peccarunt. Generaliter autem omni cuilibet in exitu posito, et poscenti sibi communionis gratiam tribui, non negetur, sicut Nicena synodus definiuit . Cuius conuersio mente potius est estimanda quam tempore, quoniam apud Deum nullas uenie patitur moras uera conuersio, Propheta hoc pariter attestante: Cum conuersus ingemueris, tunc saluus eris.« Et in Niceno concilio :  »Sed in his omnibus propositum et speciem penitentium conuenit explorare. Quotquot enim metu, et lacrymis, atque patientia, uel bonis operibus, rebus ipsis conuersionem suam, non simulatione demonstrant.« Et post paululum: »Postmodum licebit episcopo de his 666 aliquid humanius cogitare.« Et in Ancyrano concilio : »Penes episcopos, inquit, erit potestas, modum conuersionis eorum probantes, uel humanius erga eos agere, uel amplius tempus adiicere.« Sed et quinto capitulo eiusdem concilii, et in aliis sufficienter inde lector inueniet. Et Innocentius papa ad Decentium Eugubinum episcopum scribit : »De penitentibus qui siue ex grauioribus commissis, siue ex leuioribus penitentiam gerunt, si nulla interueniat  egritudo, quinta feria ante Pascha eis remittendum Romane Ecclesie consuetudo demonstrat. Ceterum, de pondere estimando delictorum, sacerdotis est iudicare, ut attendat ad confessionem penitentis, et ad fletus atque lacrymas corrigentis, ac tum iubere dimitti, cum uiderit congruam satisfactionem. Sane si quis in egritudinem inciderit, atque usque ad desperationem deuenerit, ei est ante tempus Pasche relaxandum ne de seculo absque communione discedat.«



INTERROGATIO XuIII.

Septimo capitulo rescribi nobis deposcimus, si sepefata femina iterum in iudicium uenerit, et innoxia reperta fuerit, utrum ad eam uir eius redire  debeat, an alteri ualeat sociari. Et remandate nobis, si ipsa criminibus obnoxia, de quibus reputatur, inuenta fuerit, utrum idem rex alteri femine coniungi ualeat. Remandate etiam, si tales cause reputate fuerint et ipsi regi, unde publicam penitentiam agere debeat, postquam illa criminosa inuenta fuerit, utrum ipse rex post publicam penitentiam coniugem legitimam possit accipere. Et remandate, si et illa legaliter reiecta, ipse etiam post actam penitentiam, si uoluerit, concubinam, quam habuit, et cum qua post initum coniugium adulterasse dicitur, in coniugem possit accipere?



RESPONSIO.

De eo quod interrogatum est, si sepefata femina iterum in iudicium uenerit, et innoxia reperta fuerit,  utrum ad eam uir eius redire debeat, an alteri ualeat sociari, superfluum est iterare, quia supra ostendimus, quod si ante legaliter initum coniugium innoxia et legaliter nupta suo uiro fidem seruasse reperta fuerit, secundum euangelicam et apostolicam ueritatem, et leges ecclesiasticas, atque catholicorum doctrinam, legitimum coniugium non ualeat separari, et si separati fuerint, aut innupti permaneant, aut mutuo reconcilientur. Sed ne iterationem questionis relinquamus inanem, de hoc quod reputata est si fuerit immunis inuenta, Dominus per Moysen dicit in libro Deuteronomii: Si inuenerit uir puellam uirginem, et sequentia usque dum dicitur, non poterit 667 dimittere eam cunctis diebus uite sue. Quam  sententiam exponens beatus Augustinus dicit: »Merito queritur utrum ista pena sit, ut non eam possit dimittere per omne tempus, quam inordinate atque illicite uiolauit. Si enim ob hoc intelligere uoluerimus, eam non posse, id est, non debere dimitti per omne tempus, quia uxor effecta est, occurret illud quod permisit Moyses dare libellum repudii, et dimittere. In his autem qui illicite uitiant, noluit licere, ne ad ludibrium fecisse uideatur, et potius finxisse quod eam uxorem duxerit, quam uere placitoque duxisse. Hoc et de illa iussum est, cui fuerit uir calumniatus de uirginalibus non inuentis, de qua, sicut supra diximus, scriptum est: Habebit eam uxorem, et non poterit dimittere eam omni tempore uite sue.« De qua item sententia beatus Augustinus dicit:  »Satis hinc apparet quemadmodum subditas feminas uiris, et pene famulas, lex esse uoluerit uxores, quod dicens aduersus uxorem uir testimonium, unde lapidaretur, si hoc uerum esse demonstraretur, ipse tamen non uicissim lapidatur, si hoc falsum esse constiterit, sed tantummodo castigatur et damnificatur, eique perpetuo iubetur adherere qua carere uoluerat. In aliis autem causis, eum, qui testimonio falso cuiquam nocuerit, quo si probaretur iussit occidi, eadem pena plecti iubet, qua fuerat, si uerum esset, iste plectendus.«



INTERROGATIO XIX.

De eo uero quod quesitum est remandate nobis, si ipsa criminibus obnoxia, de quibus reputatur inuenta  fuerit, utrum idem rex alteri femine coniungi ualeat.



RESPONSIO.

Partim iam supra respondimus, que partim nunc iterare non piget. uidelicet, si secundum leges Christianas, forenses scilicet atque ecclesiasticas, inuentum fuerit quod illa coniunctio legalis non fuerit, beati Gregorii ad Felicem Siciliensem episcopum teneatur sententia qua dicit: »Incestuosos nullo coniugii nomine deputandos, a sanctis Patribus dudum legimus constitutum.« Et sanctus Ambrosius in prima epistola ad Corinthios dicit: »Non est, inquiens, frater aut soror seruituti subiectus in eiusmodi, hoc est, non debetur reuerentia coniugii ei qui horret auctorem coniugii. Non enim ratum est  matrimonium quod sine Dei deuotione est, ac per hoc non est peccatum ei qui dimittitur propter Deum, si alii se iunxerit. Contumelia enim Creatoris soluit ius matrimonii circa eum qui relinquitur, ne accusetur alii copulatus. Infidelis autem discedens, et in Deum et matrimonium peccare dignoscitur, quia noluit sub Dei deuotione habere coniugium. Itaque non est ei fides 668 seruanda coniugii, qui ideo recessit ne audiret rectorem esse Christianorum Deum coniugii. Nam si Esdras dimitti fecit uxores, aut uiros infideles, ut propitius fieret Deus , nec iratus, si alias ex genere suo acciperent , quanto magis si  infidelis discesserit, liberum habebit arbitrium, si uoluerit nubere legis sue uiro? Illud enim non debet imputari matrimonium, quod extra decretum Dei factum est, sed cum post cognoscit, et dolet deliquisse, emendat se ut ueniam mereatur. Si autem ambo crediderint, per cognitionem Dei confirmatur coniugium. In pace autem uocauit nos Deus. uerum est quia non oportet litigare cum eo qui discedit, quia odio Dei discedit, ac per hoc nec dignus habendus est.« Et hinc sanctus Augustinus in libris ad Pollentium: »Merito quas duxerant,« quin uxores, »filii Isrel Domino prohibente, Domino iubente dimiserunt, quia omne quod non est ex fide peccatum est.« Unde lector in eisdem libris latius inuenire ualebit. Et in concilio Agathensi scriptum est :  »De incestis coniunctionibus nichil prorsus uenie reseruamus, nisi cum adulterium separatione sanauerint. Incestos uero nullo coniugii nomine deputandos, quos etiam designare funestum est.« Et post aliquanta: »Sane quibus coniunctio illicita interdicitur, habebunt ineundi melioris coniugii libertatem.«



INTERROGATIO XX.

De eo uero quod requisitum est, si et ipsi regi, unde publicam penitentiam agere debeat, postquam illa femina criminosa inuenta fuerit, utrum ipse rex post publicam penitentiam coniugem legitimam possit accipere.



RESPONSIO.

 Sanctus Leo papa ad Rusticum Narbonensem episcopum respondet dicens : »In adolescentia constitutus, si urgente aut metu mortis, aut captiuitatis periculo, penitentiam gessit, et postea, timens lapsum incontinentie iuuenilis, copulam uxoris elegit ne crimen fornicationis incurreret, rem uidetur fecisse uenialem, si preter coniugem nullam omnino cognouerit: in quo tamen non regulam constituimus, sed quid sit tolerabilius estimamus: Nam secundum ueram cognitionem, nichil magis ei congruit, qui penitentiam gessit, quam castitas perseuerans mentis et corporis.« Sed et hinc in Toletano concilio , capite octauo: »Antiqui et sanctissimi est patris sententia pape Leonis, ut is qui in etate adolescentie positus dum mortis  formidat casum, peruenerit ad penitentie remedium, si coniugatus forte fuerit incontinens, ne postea adulterii incurrat lapsum, redeat ad pristinum coniugium, quousque possit 669 adipisci temporis maturitate continentie statum. Quos nos sicut de uiris, ita et de feminis equo modo censemus, non quidem hoc generaliter et legitime preceptum, sed constat a nobis pro humana fragilitate indultum: ea duntaxat ratione, ut si is qui penitentie non est legibus deditus, ante ab hac uita discesserit, quam ex consensu ad continentiam eorum unde fuerit regressus, superstiti non liceat denuo ad uxorios transire amplexus. Si autem illius uita exstiterit superstes, qui non accepit benedictionem penitentis,  nubat si se continere non potest, et alterius consortio fruatur uxoris. Quod de utroque sexu pari modo a nobis manifestum est decreuisse, ita uidelicet, ut in his omnibus sacerdotis ordinatio exspectetur, ut iuxta quod etatem aptam prospexerit, continentie absolutionis uel districtionis tribuat legem.«



INTERROGATIO XXI.

De hoc etiam quod in questionum fine subiunctum est, remandate, si et sepefata femina legaliter reiecta fuerit, et ipse rex, post penitentiam actam, si uoluerit concubinam quam habuit, et cum qua post initum coniugium adulterasse dicitur, in coniugem possit accipere.



RESPONSIO.


Quia una est lex uiri et femine, ut supra Scripturarum et catholicorum Patrum sententiis demonstrauimus, si solutus fuerit a lege coniugis, sicut Paulus dicit de uxore: Nubat cui uoluerit, tantum in Domino , »hoc est, ut Ambrosius dicit, sine suspicione turpitudinis nubat et religionis sue uiro nubat, hoc est in Domino nubere. Que solutio et licita copulatio, duobus intelligitur, et duobus fit modis. Scilicet in his qui aut nunquam legale inierunt coniugium, aut morte intercedente soluti sunt a lege coniugii, sicut Paulus dicit: Dico autem non nuptis et uiduis, bonum est illis si sic permaneant, sicut et ego. Quod si non se continent, nubant .« Et item: Solutus es ab uxore? ne quesieris uxorem: si autem  acceperis uxorem, non peccasti: et si nupserit uirgo, non peccabit . Quod eque de masculo et femina intelligitur, communis et enim generis hic et hec uirgo, et hoc demonstrat subsequenter Apostolus dicens: Tribulationes tamen carnis habebunt huiusmodi . Quam sententiam et in uiro et in femina exponit Ambrosius: »Fit etiam quod licet illicitum, in his qui sine culpa ad coniugium uenire poterant, et maius bonum subire proponunt, bonumque minus, quod licuit, illicitum faciunt.« Unde scriptum est: Nemo ponens manum super aratrum et respiciens retro, aptus est regno celorum . Qui igitur fortiori studio intenderat, retro conspicere conuincitur, si, relictis bonis amplioribus, ad minima retorquetur. Fit et interdum,  causa non contemnenda interueniente, quod erat illicitum licitum, cum legaliter initum coniugium dissolui permittitur 670 causa infidelitatis. Unde Paulus dicit: Si quis frater uxorem habeat infidelem, et hec consentit habitare cum illo, non dimittat illam. Et si qua mulier habet uirum infidelem, et hic consentit habitare cum illa, non relinquat uirum ; et post pauca: Quod si infidelis discedit, discedat ; uel cum causa fornicationis uxor relinquitur, de qua item Paulus dicit: His autem qui in matrimonio iuncti sunt, precipio non ego, sed Dominus, uxorem a uiro non discedere; quod si discesserit, manere innuptam, et uirum uxorem non dimittere . Quod equa lance pensatur, ut  si dimiserit, in celibatu permaneat. Que disiunctio inter fideles post initum coniugium fieri non potest, nisi causa fornicationis, et amore continentie. Et fit quod erat illicitum indulgentia licitum, sicut idem Paulus in minoribus etiam de magnis demonstrat dicens: Hoc autem dico secundum indulgentiam, non secundum imperium , cum uir et mulier propter fornicationem separati, si se continere non possunt, ad inuicem reconcilientur. Illicitum enim erat ut ad unionem carnis, quam sociauerant fornicantes, reuenirent qui in continentia permanere debuerant: presertim cum dicat Scriptura: Qui tenet adulteram stultus et impius est . Sed, ut sanctus Augustinus in libro de Bono coniugali dicit: »Propter maius malum, toleratur  quod minus est prauum.« Dominus enim dicit  quia uir et uxor propter fornicationem ab inuicem separati, si aliis se coniunxerint, adulterant: et qui iunxerint se aliis, mechantur. Hinc et in libro de Sermone Domini in monte, et in libris Retractationum apertissime dicit, quod et demonstrat Innocentius ad Exuperium Tolosanum episcopum, sicut supra posuimus: »Manifestum est enim, ut item Augustinus dicit, peius esse adulterium quam fornicationem. Nec ideo bona erit fornicatio, quia peius est adulterium, quoniam peius est alienum matrimonium uiolare, quam meretrici adherere. Nec bonum est adulterium, quia est peior incestus: peius est enim cum matre quam cum aliena uxore concumbere, et donec ad ea perueniatur,  que sicut ait Apostolus: Turpe est etiam dicere .« Et beatus dicit Gregorius: »Dum duorum uitiorum languor irruit, et hoc lenius, illud fortasse grauius premit, ei nimirum uitio rectius sub celeritate subuenitur, per quod festine ad interitum tenditur, et inter duo pericula quod leuius est prudenter expetitur. Fit et illicitum uenia licitum, cum publicam penitentiam agens adolescens, ut Leo demonstrat, timens lapsum incontinentie iuuenilis, copulam uxoris eligit, ne crimen fornicationis incurrat, rem faciens uenialem; si preter coniugem nullam omnino cognouerit: in quo regula non constituitur, sed quid sit tolerabilius estimatur.« Transitur et quasi illicite de illicito ad licitum, cum de incestibus nefariis, quos Agathense designat concilium  , quando cum penitentie indulgentia ad complexus uxorios transiri permittitur. Sic et de concubinalibus modis dicendum est, qualiter non de bono ad bonum atque honestum, et non de bono ad bonum, 671 quanquam non satis honestum, et de malo ad aliquod bonum, sed non honestum transitur. Bonum est enim atque honestum ante innuptos, si in uirginitate permanere nequiuerint, sicut supra ostendimus ex apostolica traditione, sancto Euaristo scribente, nuptialem coniunctionem expetere. Et bonum atque honestum est, celibes, si se continere non possunt, sicut sanctus Leo demonstrat, legale inire coniugium. Qualiter autem de non bono ad bonum atque honestum, id est de concubina ad uxorem  transitur, idem sanctus Leo ad Rusticum Narbonensem episcopum demonstrat dicens : »Non omnis mulier iuncta uiro uxor est uiri, quia nec omnis filius heres est patris. Nuptiarum autem federa inter ingenuos sunt legitima, et inter equales, multo prius hoc ipsum Domino constituente, quam initium Romani iuris existeret. Itaque aliud est uxor, aliud concubina, sicut aliud ancilla, aliud libera. Propter quod etiam Apostolus ad manifestandam harum personarum discretionem, testimonium ponit ex Genesi, ubi dicitur Abrahe: Eiice ancillam, et filium eius: non enim heres erit filius ancille cum filio meo Isaac . Unde cum societas nuptiarum ita ab initio constituta sit, ut preter sexuum coniunctionem haberet etiam in se  Christi et Ecclesie sacramentum, dubium non est eam mulierem non pertinere ad matrimonium, in qua non docetur nuptiale fuisse mysterium.« Et item: »Ancillam uel concubinam a toro abiicere, et uxorem certe ingenuitatis accipere, non duplicatio coniugii, sed profectus est honestatis: quoniam paterno arbitrio uiris iuncte carent culpa, si mulieres, que a uiris habebantur, in matrimonio non fuerunt, quia aliud est nupta, aliud concubina.« De non bono autem ad bonum, quanquam non satis honestum, transitur, sicut idem Leo ubi supra demonstrat, quando concubina forte ingenua facta, si fuerat ante ancilla, et dotata legitime, et publicis nuptiis honestata uideatur, sicut et omnis uxor legaliter coniugata, post desponsationem legitime dotari et publicis  honestari nuptiis debet. De malo autem ad aliquod bonum, sed non honestum, tolerabiliter festinatur, sicut sanctus Augustinus in primo libro de Nuptiis et Concupiscentia  dicit: »Sane non tantum fecunditas, cuius fructus in prole est, nec tantum pudicitia, cuius uinculum est fides, uerum etiam quoddam sacramentum nuptiarum commendatur fidelibus coniugatis. Unde dicit Apostolus: uiri, diligite uxores uestras, sicut et Christus dilexit Ecclesiam . Huius procul dubio sacramenti res est, ut mas et femina connubio copulati quandiu uiuunt inseparabiliter perseuerent, nec liceat, excepta causa fornicationis, a coniuge coniugem dirimi. Hoc enim custoditur in Christo et Ecclesia, ut uiuens cum uiuente in eternum nullo diuortio separetur.  Cuius sacramenti tanta obseruatio est in ciuitate Dei nostri in monte sancto eius, hoc est in Ecclesia Christi, quibusque fidelibus congregatis, qui sunt sine dubio membra 672 Christi, ut cum filiorum procreandorum causa uel nubant femine, uel ducantur uxores, nec sterilem coniugem fas sit relinquere, ut alia fecunda ducatur. Quod si quisquam fecerit, non lege huius seculi, ubi interueniente repudio, sine crimine conceditur cum aliis alia copulare connubia, quod etiam sanctum Moysen Dominus propter duritiam cordis illorum Isrelitis permisisse testatur, sed lege Euangelii  reus est adulterii, sicut etiam illa si alteri nupserit. Et usque adeo manent inter uiuentes semel inita  iura nuptiarum, ut potius sint inter se coniuges qui ab alterutro separati sunt, quam cum his quibus aliis adheserunt. Cum aliis quippe adulteri non essent, nisi ad alterutrum coniuges permanerent. Denique mortuo uiro, uel femina, cum quo uel cum qua uerum connubium fuit, fieri uerum connubium [non] potest cum quo uel cum qua prius adulterium fuit.« uidelicet si cognatio, aut habitus religionis, uel impudicitia pessimi criminis, siue aliquid huiusmodi non obstiterit. Et item ubi supra Augustinus : »Ita manet etiam inter uiuentes quidam coniugale, quod nec separatio, nec cum altero copulatio possit auferre. Manet autem ad noxam criminis, non ad uinculum federis: sicut apostata anima uelut de coniugio Christi recedens, etiam fide perdita  sacramentum fidei non amittit, quod lauacro regenerationis accepit: redderetur enim procul dubio redeunti, si amisisset abscedens. Habet hoc autem qui recesserit ad cumulum supplicii, non ad meritum premii.« Et in libro de Bono coniugali : »Bonum igitur nuptiarum per omnes gentes atque omnes homines in causa generandi est, et in fide castitatis: quod autem ad populum Dei pertinet, etiam in sanctitate sacramenti, per quam nefas est etiam repudio discedentem alteri nubere, dum uir eius uiuit, nec saltem ipsa causa pariendi, que cum sola sit qua nuptie fiunt, nec ea re non subsequente propter quam fiunt, soluitur uinculum nuptiale, nisi coniugis morte. Quemadmodum si fiat ordinatio cleri ad plebem congregandam, etiam si plebis congregagatio  non subsequatur, manet tamen in illis ordinatis sacramentum ordinationis, et si aliqua culpa quisquam ab officio remoueatur, sacramento Domini semel imposito non carebit, quamuis ad iudicium permanente.« Et item in prefato libro de Nuptiis et Concupiscentia : »Quibus uero placuerit ex consensu ab usu carnalis concupiscentie in perpetuum continere, absit ut uinculum inter illos coniugale rumpatur: imo firmius erit, quo magis ea pacta secum inierint, que carius concordantiusque seruanda sunt, non uoluptariis corporum nexibus, sed uoluntariis affectibus animorum.« His Scripturarum testimoniis, atque sanctorum dictis manifestatur, quomodo concubinam, cum qua adulterasse dicitur, si uoluerit in coniugium sibi sociare  preualeat. uidelicet, si aut uxor legaliter accepta, et innoxia erga illum inuenta, mortua fuerit corpore, uel si inuenta fuerit anima adeo mortua, ut ipsius cum ea copula incestus et nullo coniugii 673 nomine deputandus legaliter comprobetur. Nec tamen talis coniunctio, si huiusmodi concubinam in coniugem sumpserit, reprehensione atque offensionis macula carere uidebitur, dicente beato Augustino in libro de Bono coniugali : »Quod ergo, inquiens, precipiunt coniugatis apostoli, hoc est nuptiarum: quod autem uenialiter concedunt, aut quod impedit orationes, non cogunt nuptie, sed ferunt. Itaque si forte, quod utrum fieri possit ignoro, magisque fieri non posse existimo,  sed tamen si forte ad tempus adhibita concubina, filios solos ex eadem commistione quesiuerit, nec ista sic coniunctio uel eorum nuptiis preponenda est, que ueniale illud operantur. Quid enim sit nuptiarum, considerandum est, non quid nubentium et immoderatius nuptiis utentium. Neque enim si agris inique ac perperam inuasis ita quisque utatur, ut ex eorum fructibus largas eleemosynas faciat, ideo rapinam iustificat. Neque enim, si alius ruri paterno uel iuste quesito auarus incumbat, ideo culpanda est iuris ciuilis regula, qua possessor legitimus factus est. Nec tyrannice factionis peruersitas laudabilis erit, si regia clementia tyrannus subditos tractet: nec uituperabilis ordo regie potestatis, si rex crudelitate tyrannica seuiat. Aliud est  namque iniusta potestate iuste uelle uti, et aliud est iusta potestate iniuste uti. Ita nec concubine ad tempus adhibite, si filiorum causa concumbant, iustum faciunt concubinatum suum: nec coniugate, si cum maritis lasciuiant, nuptiali ordini crimen imponunt. Posse sane fieri nuptias ex male coniunctis, honesto placito consequente, manifestum est. Semel autem initum connubium in ciuitate Dei nostri, ubi etiam ex prima duorum hominum copula quoddam sacramentum nuptie gerunt, nullo modo potest, nisi alicuius eorum morte dissolui. Manet enim uinculum nuptiarum, etiamsi proles, cuius causa initum est, manifesta sterilitate non subsequatur; ita ut iam scientibus coniugatis non se filios habituros, separare se tamen uel ipsa causa  filiorum, atque aliis copulare non liceat. Quod si fecerint, cum eis, quibus se copulauerint, adulterium committunt.«

Quoniam, ut sancti Patres de bono coniugali diffiniunt, bonum habent nuptie, et quod bonum est, peccatum non est: ac per hoc qui contra bonum nuptiale facit, peccatum facit cum adulterium committit. Diffiniunt etiam, quod bone et a Deo constitute ac benedicte sunt nuptie, quas etiam sua presentia consecrauit, in quibus est fides, proles, sacramentum. In fide attenditur, ne preter uinculum coniugale cum altera uel cum altero concumbatur. In prole, ut amanter suscipiatur, benigne nutriatur, religiose educetur: nec tantum gaudeant parentes quia sobolem genuerunt, quantum ut soboles in  Christo regeneretur. In sacramento autem, ut coniugium non separetur, et dimissus aut dimissa nec causa prolis alteri coniungatur. Hec est regula nuptiarum, qua uel nature decoratur fecunditas, uel incontinentie regitur prauitas, sicut sanctus Augustinus in libro 674 de Bono coniugali, et in libris de Nuptiis et Concupiscentia latissime et facundissime satis ostendit. Unde omnimodis obseruandum est ne concubine uel cuiuslibet alterius femine copulam coniugalem rex, super quo uoluerunt consulere consulentes, aliquo modo expetat, antequam legali uirorum illustrium iudicio, et sacerdotali decreto coniux, quam legaliter accepit, ipso etiam coniugis nomine iudicetur indigna, aut diuino  iudicio migret a corpore, quia sicut in libro Esther manifestissime legitur, regina uasthi potentissimi regis Assueri, licet ferocissimus fuerit, cum eius animos contemptu et contumacia offendisset, nequaquam sola illius indignatione et furore ex imperii honore deposita fuit, sed publico iudicio et sententia principum ac iudicum Medorum atque Persarum, et post depositionem illius regine per iudicium publicum factam, quesite sunt puelle que placerent oculis regis, inter quas Esther pulchritudine et decore enituit, sicque regiam copulam meruit. Quod etiam antiqui Romani legitimo iudicio fieri debere legibus suis antiquitus statuerunt et seruauerunt, non solum iam effecti Christiani, sed etiam cum adhuc essent pagani, sicut apertissime ostendit  lex Antonini pagani imperatoris, quam beatus Augustinus in libro de adulterinis Coniugiis hoc modo commemorat et commendat dicens : »Quibus displicet, ut inter uirum et uxorem par pudicitie forma seruetur, et potius eligunt, maximeque in hac causa, mundi legibus subditi esse quam Christi, quoniam iura forensia non eisdem quibus feminas pudicitie nexibus uiros uidentur obstringere, legant quid imperator Antoninus, non utique Christianus, de hac re constituerit, ubi maritus uxorem de adulterii crimine accusare non sinitur, cui moribus suis non prebuit castitatis exemplum, ita ut ambo damnentur, si ambos pariter impudicos conflictus ipse conuicerit. Nam supra dicti imperatoris hec uerba sunt, que apud Gregorianum  leguntur: »Sane, inquit, littere mee nulla parte cause preiudicabunt. Neque enim, si penes te culpa fuit ut matrimonium solueretur, et secundum legem Iuliam Eupasia uxor tua nuberet, propter hoc rescriptum meum adulterii damnata erit, nisi constat esse commissum. Habebunt autem ante oculos hoc inquirere, an cum tu pudice uiueres, illi quoque bonos mores colendi auctor fuisti. Periniquum enim uidetur esse, ut pudicitiam uir ab uxore exigat, quam ipse non exhibet: que res potest et uirum damnare, non ob compensationem mutui criminis rem inter utrumque componere, uel causam facti tollere.« Si hec obseruanda sunt propter decus terrene ciuitatis, quando castiores querit celestis patria, et societas  angelorum.« Hec de legibus pagani imperatoris Antonini beatus Augustinus commemorat. Ita reges Medorum, ac Persarum, atque Romanorum, et iudices seculi, cum essent pagani et idolorum cultores, naturaliter que legis sunt facientes, etiam in causis 675 coniugum non crudelitatem et seuitiam, sed equitatem et iustitiam decernere ac diffinire et tenere debere docuerunt. Quapropter timendum est regibus, episcopis et iudicibus seculi, quod in Euangelio dicitur de Niniuitis, et regina Austri, Quoniam surgent in iudicio, et condemnabunt generationem pessimam . Condemnabunt utique non potestate iudicii, sed comparatione melioris facti. Si reges illi ac iudices idololatre sic ordinem  iudicii seruauerunt, et nos sub Christo iudice uiuorum ac mortuorum quocunque intuitu minus debito a iudiciii ordine deuiamus. In Numeri quoque libro precipitur , ut si qua mulier uel adulterii rea, uel falsa suspicione fuerit appetita, et uir eius zelo aduersus eam fuerit concitatus, adducat illam ad sacerdotes, et diuino iudicio uel damnandam offerat, uel liberandam. Unde Susanna cum falso adulterii crimine accusaretur, et publico iudicio condemnata, et publico legitur absoluta . Et illa mulier in Euangelio, que ueraciter in adulterio fuerat deprehensa, primum iuxta legem ad Phariseos, qui potestatem iudicii in populo exercebant, deinde etiam tentandi gratia ad Domini iudicium perducta est, ubi eius admirabili pietate, et  a lapidationis supplicio, et a criminis reatu meruit liberari . Sic et leges Christiane sunt inspirante Domino condite, quibus legaliter initur coniugium, et sacerdotalis auctoritatis est sanctitas, qua benedictionem suam Dominus in paradiso primis parentibus per se datam coniugibus legaliter copulatis, uice sua per eos, qui illius os appellantur, dicente propheta: Os Domini locutum est . Et ipso Domino: Cum separaueris pretiosum a uili, quasi os meum eris , uiritim uult largiri, et infirmos penitentie medicamento sanare. Et liber dicit Ecclesiasticus de seruo, quanto minus de uxore, uerum sine iudicio nichil facias graue . Est et illi regi aliud obseruandum, ne ante legitimam penitentiam, secundum  leges Ecclesie susceptam atque peractam, et reconciliationem adeptam, coniugio, multo minus eidem, de qua agitur, concubine se copulet: quoniam nec Dauid rex , sine talis excoctionis penitentia, Bethsabee, cum qua adulterauit, in coniugem habuit, ut et filius, qui ex ipso adulterio natus fuerat, confestim diuino iudicio, licet pro eo multum ieiunando et flendo petierit, sit percussus ac mortuus, et ipse postea grauissimis tribulationibus, ac regni sui amissione per filium suum Absalon ita afflictus est et uexatus, ac uelut in fornace ignis excoctus atque purgatus, ut uere sola diuina clementia euasisse uideatur; et iam ei acerrime contrito corde penitenti et confitenti misericors Dominus peccatum dimiserat: sed quia iustus est,  et iustitiam diligit, quod rex ab eo ad scelera ulciscenda constitutus egerat scelerate, digne atque iustissime uindicauit.



676 INTERROGATIO XXII.

Octauo capitulo nobis rescribite, utrum sequendum sit quod quidam dicunt quosdam docere episcopos, ut sibi confessis uiris uel feminis debeant patrocinium defensionis impendere, ne quisquam huiusmodi personas ad iudicium reipublice audeat pro criminibus unde eis confesse fuerant, etiamsi multis nota sunt crimina, prouocare. Et si se, non ex consensu propter continentiam, sed propter discidium aliquod, separare uoluerint, uel eorum  fragilitati, si separati se continere nequiuerint, uel reconciliari noluerint, auctoritate sua posse consulere; dicentes quia secreta confessione ad ecclesiasticam confugerint pietatem, sicut Bosonis mulier, de qua in synodo apud Leucorum ciuitatem habita fuimus cum interpellatione commoniti, et ideo ab aliis quam ab episcopis, quibus confesse tales persone fuerant, non debeant iudicari.



RESPONSIO.

Hoc quam absurdum sit, quilibet sensatus licet ignoret leges Ecclesie recognoscit, quia ut beatus Gregorius ad Leontium exconsulem scribit : »Debet, inquiens, gloria uestra meminisse quia nunquam meas epistolas pro commendatione  alicuius accepit, nisi ut protectionem uestram fauente iustitia prestaretis. Quia turpe est defendere quod prius non constiterit iustum esse. Ego quidem homines propter iustitiam diligo, non autem iustitiam propter homines postpono.« Sicut enim, ut supra beatum docuisse Ambrosium scripsimus, non minus quam ante decem testes pactum potest firmari coniugii, sed et ipsum nomen nuptie, quod singularitate caret, plurimorum expetere monstrat debere notitiam, et quod publice coniunctum est, in angulo separari non potest: et de secreta confessione, quam publicari non licet, coniugium legibus Christianis ac publicis coniugatum ab eodem coniugii iugo dissolui non potest, neque tale colludium ad ecclesiasticam pietatem dici debet confugium.  Unde si nosse quiscunque desiderat quid auctoritas ecclesiastica de ad se ut ad matris sinum confugientibus moderate decernat, suggerimus, ut inter alia curiosus uel quilibet studiosus beati Gregorii reuoluat epistolas, in quibus multoties, imo quoties conuenientia se loci obtulerit, siue ad imperatores, uel ad quascunque personas, pro omnibus ad se confugientibus petens, litteris suis semper inseruit, salua equitate, uel salua ratione, siue constante iustitia, aut causa iudiciali termino diffinita, sine sacerdotali inuidia: et, »Ut electorum cum parte altera necesse est subire iudicium, et ut ueritas cognosci, et quod equitatis ordo suaserit, 677 ualeat diffiniri. Et, Ut mora cessante ad electorum accedere quisque compellatur iudicium:  et, Quidquid ueritate cognita sacrosanctis Euangeliis fuerit statutum, ita ad effectum exsecutionis omnimodis perducatur: et, Quidquid suadente iustitia uisum fuerit, scripto decernatur: et, Ut in nullo contra leges aut rationem quis patiatur aliquo modo pregrauari, sed ut iustitiam ei, sicut Christianitati conuenit, in omnibus debeat custodire, quatenus ipse, qui ad pietatem ecclesiasticam confugit, quod ei ab eadem pietate promissum est, non debeat contra equitatis ordinem pregrauari: et iterum, Ubicunque confugienti necesse fuerit, salua ei ratione concurratur: et item, Solatiis uestris, quocunque usus exegerit, comitante iustitia potiatur.« Et item ad Fantinum defensorem :  »Antefate mulieri salua equitate tuitionem impende, et eam contra rationis ordinem nullo modo grauari permittas.« Et iterum ad Anatolium Constantinopolitanum diaconum . »Hoc autem dilectionem tuam uolumus sollicite attendere, ne se in quacunque causa ubi grauamen est pauperum, misceri consentiat, ne fortasse potentia personarum aliquatenus pressus, cogatur agere quod anime illius non possit expedire. Cuncta ergo cum Dei timore tractate, eternam maxime mercedem perpendite.« Et ad Sabinum subdiaconum : »Studii tui sit, ut nullis contra rationem dispendiis debeant subiacere. Quod si forte aliqua nititur excusatione defendere, mediis sacrosanctis Euangeliis causam subtiliter  perscrutari, et ita, ut iustitia ac legis ordo suaserit, diffinire conuenit, atque diffinitam effectui mancipare.« Et ad Romanum defensorem : »Patrocinia ecclesiastica, siue mea suscipiatis scripta, siue etiam minime fuerint directa, sub tanto moderamine debeatis impendere, quatenus hi qui furtis publicis implicati sunt, a nobis non uideantur iniuste defendi, ne opinionem male agentium ex indiscrete defensionis ausu in nos ullo modo transferamus: sed quantum decet Ecclesiam admonendo, et uerbum intercessionis adhibendo, quibus ualetis succurrite, ut et illis opem feratis, et opinionem sancte Ecclesie non inquinetis.«

Sed et de his qui ad septa ecclesie, et etiam ad  ipsa sacraria confugerint sanctuarii, ad Ianuarium episcopum Caralitane ciuitatis scribit : »Si quis, inquiens, de quibus est questio, in ecclesiam fortasse refugerint, ita debet causa disponi, ut nec ipsi uiolentiam patiantur, nec hi qui dicuntur oppressi damna sustineant. Cure ergo uestre sit, ut eis sacramentum, ab his quorum interest, de seruanda lege et iustitia promittatur, et per omnia commoneantur exire, atque suorum actuum reddere rationem.« Et in libro primo capitulorum domni Caroli et Ludouici Augustorum: »Si quis ad ecclesiam confugium fecerit, in atrio ipsius ecclesie pacem habeat, nec sit ei necesse ecclesiam ingredi, et nullus eum inde per uim abstrahere presumat, sed liceat ei confiteri quod fecit, et inde per  678 manus bonorum hominum ad discussionem in publico producatur.« Et in concilio Aurelianensi capite primo, de homicidis, adulteris, et furibus, si ad ecclesiam confugerint, scriptum est, ut »sicut in in ecclesiasticis canonibus, et Romane legis decretis constitutum est, ab ecclesie atriis, uel domo episcopi eos non liceat abstrahi, sed datis sacramentis de morte, ac debilitate, ac omni penarum genere, ne uiolentiam ante legalem satisfactionem patiantur, ab ecclesia exeant, ita ut ei cui reus fuerit criminosus de satisfactione conueniat.« Et in tertio capitulo : »Si cuiusquam seruus ad ecclesiam confugerit pro qualibet culpa, accepto sacramento de impunitate ad seruitium domini sui redire cogatur:  qui si post datum sacramentum redire noluerit, exire nolentem a domino liceat occupari: non obseruantes autem ea que promiserint, a communione ecclesiastica iubentur abscidi.« Sed et in secundo capitulo eiusdem concilii scriptum est , »Ut si ad ecclesiam raptor cum rapta confugerit, et feminam ipsam uiolentiam pertulisse constiterit, statim liberetur de potestate raptoris, et raptor, mortis uel penarum impunitate concessa, aut seruiendi conditioni subiectus sit, aut redimendi se liberam habeat facultatem. Si uero que rapitur patrem habere constiterit, et puella raptori consenserit, potestati patris excusata reddatur.« Et in concilio Africano scriptum est : »Ut si quis cuiuslibet honoris clericus iudicio episcoporum quocunque  crimine fuerit damnatus, non liceat eum, siue ab ecclesiis quibus prefuit, siue a quolibet homine defensari, interposita pena damni, pecunie, atque honoris, quo nec etatem, nec sexum excusandum esse legum promulgatores precipiant.« Quanto minus episcopi, equitatis uidelicet predicatores, quemquam sub specie pietatis iniuste debeant defensare? presertim cum relegant scriptum esse, Si recte offeras, recte autem non diuidas, peccasti; et: Iuste quod iustum est exsequeris . uerum si cui quiddam sonare uidetur contrarium Aurelianensis synodus decretis apostolice sedis, quoniam hec de impunitate, illa de equitate seruanda postulat sacramenta, sciendum est, quia beatus Gregorius de his personis dicit, que se iustificari  in iudicio credunt, sed uiolentiam ante iudicium timent: Synodus autem Aurelianensis de illis dicit, qui suam iniustitiam non abscondunt, insuper et uiolentiam cum equitate iudicii pertimescunt: non autem de lege connubii, quam specialiter, uel ut dicamus singulariter Dominus in paradiso primis parentibus dedit: et in Euangelio etiam apostolis conquirentibus, quod si ita lex esset uiri cum uxore, non expediret nubere, non mutauit; nec Paulus ad tertium celum et in paradisum raptus scribere quiddam noui presumpsit, aut aliquid de huiusmodi defensione dicere attentauit. Sed et obseruandum constat legentibus, ut quotiescunque concilium aliquod, pro temporis qualitate, uel periculi necessitate, quiddam consulendo, apostolice sedi, uel  679 ueteribus regulis diuersum, sed non fidei uel religioni aduersum decreuisse legitur, secundum quod in Niceno concilio capitulo sexto legitur, De eo quod communi cunctorum decreto rationabili, et secundum regulam ecclesiasticam comprobato, duo aut tres contradicunt, quatenus obtineat sententia plurimorum. Ita, sicut scribit Gelasius , priscis pro sua reuerentia manentibus constitutis, que ubi nulla uel rerum uel temporum perurget angustia regulariter conuenit custodiri, id potius sequendum esse dignoscitur quod apostolica sedes irrefragabiliter teneri decreuit, uel plura seu maioris auctoritatis concilia statuerunt.

Idem quoque beatus Gregorius urgendum ad iustitiam  nolentem uenantio Lunensi episcopo scribit dicens : »Quoniam equitatis censura admonet, ut maximum conuersis, salua ratione, episcopale debeat adesse solatium, idcirco his fraternitatem uestram epistolis adhortamur, ut predictam matrem ipsius Adeodate ad se faciat euocari, et tranquilla ei adhortatione suadeat, ut facere sponte non desinat ad quod legali potest ratione compelli, quatenus nec illa affligi, nec hec uideatur preiudicium sustinere. Que si, ut non credimus, admonitionem uestram differre uoluerit, predicte Adeodate religiose contra eam tuitionem impendite, atque uestris eam solatiis apud iudicem, uel quocunque usus exegerit, instantius adiuuate, et ita in exsequenda hac uos causa impendite, ut legali ratione  constricta, inuita urgeatur facere quod sponte postponit. Memoratam uero latricem fraternitas uestra ita seruata equitate habeat, in omnibus commendatam, ut uobis ei tuitionem impendentibus, in eo quem assumpsit habitu sine aliqua, Deo protegente, concussione permaneat.« Et ad Ianuarium episcopum Sardinie: »Ad hoc Redemptum defensorem nostrum presentium portitorem illuc direximus, ut et partes in iudicio obseruare compellat, et exsecutionis sue instantia ad effectum que fuerint iudicata perducat.« Et plura que reperiuntur huiusmodi, et longum est a nobis enumerari. Contra hec enim petere, non Ecclesie, neque ecclesiastici uiri esse iuris cognoscitur, ne forte indebita pietas impietas iudicetur, sicut sanctus Celestinus ad Nestorium  scribit: »Est enim, inquiens, talis frequenter pietas, ex qua nascatur impietas.« Et S. Augustinus in libro quarto contra Iulianum : »Forte dicturus es, inquit, misericors uoluntas bona est. Recte istud diceretur, si quemadmodum fides Christi, id est fides que per dilectionem operatur, semper est bona, ita misericordia semper esset bona. Si autem reperitur et misericordia mala, qua persona pauperis accipitur in iudicio, propter quam postremo rex Saul meruit a Domino utique misericorde damnari, quia contra eius preceptum captiuo regi per humanum pepercit affectum , attentius cogita, ne forte misericordia bona non sit, nisi que huius bone fidei fuerit. Imo responde, ut hoc sine dubitatione perspicias, utrum bonam misericordiam  existimes 680 infidelem. Porro si uitium est male misereri, procul dubio uitium est infideliter misereri.« Nemo quippe sic misericors, quanto magis Deo misericordior poterit inueniri, quem Psalmista misericordiam uoluit appellare dicens: Deus meus misericordia mea , qui iustis iudicibus de muliere in adulterio deprehensa sibique oblata, iustum iudicium noluit tollere . Unde sanctus Hieronymus uersum psalmi exponens dicit: Propter ueritatem, et mansuetudinem, et iustitiam . ueritas ipse est Christus, unde de illa muliere dixit ad Iudeos: Qui sine peccato est uestrum, prior in eam lapidem mittat . Mansuetudo, quando dixit: Nec ego te condemnabo  . Iustitia, quando dixit: uade, mulier, et amplius noli peccare .

Nam quod in tomo supra memorato relegimus de prefata muliere Bosonis hoc modo conscriptum: »Maritum uero illius cum pacto securitatis, dum aduenit, uel immoratur nobiscum, siue recedit, euocauimus, ut eius coniugem in ipsius presentia examinemus, inexaminatam uero morti tradere ad nos confugientem, ut iniquum et crudele deuitamus: quia cum nullus specialis accusator accedat, ipsa tamen admonita pariter et interrogata nichil aliud confitetur, quam quod solius Hucberti persecutionem mori timens declinet,« prudenter debent legentes aduertere, utrum auctoritati, uel rationi ualeat conuenire. Auctoritas quippe de equitate  atque iustitia conseruanda confugientibus ad ecclesiam postulat firmitatem, et non uiro de uxore sua legaliter desponsata, legitime dotata, publicis nuptiis honestata, si suspicione contra eam motus fuerit, legitimam aufert penitus potestatem. Quod autem in Heptatico de zelotypia scribitur , ut uir uxorem suam spiritu zelotypie concitatus ad sacerdotes ducat examinandam, ideo preceptum est, quia sacerdotis officium est, ut exorcismos aquis eluendos, quas mulier debet bibere, pro ministerio sibi imposito scribat: unde et sacri canones decreuerunt , ut seculares suas coniuges, antequam ad episcopum prouincialem discidii causam dixerint, non damnent, neque abiiciant. Ceterum legale iudicium auctoritas diuina  uiris de suis non tollit uxoribus, sicut ex euangelica ueritate supra ostendimus. Sed et diligentius aduertamus quod in supra scripto uolumine continetur, »Inexaminatam uero morti tradere ad nos confugientem, ut iniquum, et crudele, deuitamus,« qui neque examinatos tradere morti debemus, nisi ut peccato mortui Deo uiuant. Concedamus tamen ut episcopi eamdem feminam in sua potestate, ad quos confugisse dicitur, retinentes, coram marito suo, si quiddam sinistri ei reputat, examinare procurent, et quid agendum erit, si in examinatione episcopali inuenta culpabilis fuerit? Si enim iudicium legale de ea culpabili inuenta episcopi sua auctoritate uoluerint tollere, contra eum uidebuntur agere cuius actio atque sermo perfecta auctoritas noscitur  esse, sicut scriptum est: Que cepit iehsu facere et docere , quoniam isdem de muliere in adulterio deprehensa iudicium non abstulit, qui per Moysen huiusmodi lapidari precepit, 681 sed a iustis iudicibus fieri iudicium legale precepit dicens: Primus in illam lapidem mittat . Si uero a se examinatam, et repertam culpabilem episcopi tradiderint puniendam, contra pietatem ecclesiasticam, et ipsum Ecclesie caput, fontem uidelicet pietatis, agere probabuntur, qui dixit: Nec ego te condemnabo, uade et amplius noli peccare . His ita euidenter cognitis, et diligentissime ponderatis, de ad Ecclesie pietatem confugientibus auctoritatem maiorum sequamur  episcopi, et non deprehendemur reprehendendi. Quod denique ibidem scribitur, quia cum nullus specialis accusator accedat, ipsa tamen admonita pariter et interrogata, nichil aliud confitetur quam quod solius Hucberti persecutionem mori timens declinet: quid aliud restat, quoniam a nemine accusatur, si episcopi secundum tales canones, si forte habentur quos nondum legimus, et Christiani ac nobiles laici iuxta leges, quas nequaquam didicimus, aliter non inuenerint, nisi ut marito suo, et si forte necessitas et ratio pro aliquo ei obiecto crimine postulat, cum firmitate de equitate reddatur, et a marito suo, ne ab Hucberto occidatur, maritali defensione, ut iustum est, tueatur, et sic demum maritus secundum Christianorum et ecclesiasticam  legem, ut uir de uxore debet, legitima atque legali ex ea potestate utatur?



INTERROGATIO XXIII.

De eo quod scriptum est a quibusdam dici, si se non ex consensu uir et mulier propter continentiam, sed propter discidium aliquod separare uoluerint, uel eorum fragilitati, si separati se continere nequiuerint, uel reconciliari noluerint, auctoritate sua episcopos posse consulere.



RESPONSIO.

Sciant quicunque hec dicunt, secundum quemdam modum, huiusmodi capitulum quartum erroris fuisse illorum, qui sancte synodo Chalcedonensi derogare et contraire presumpserunt, et ab apostolica  sede, atque unanimitate totius mundi episcoporum sunt ut erronei condemnati, sicut sanctus Leo multoties, et beatus Gregorius etiam in epistola ad Theoctistam patriciam, hinc inter alia scripsit, dicens : »Per se, inquit, ueritas dicit, Quod Deus iunxit, homo non separet . Que etiam ait: Non licet dimittere uxorem, excepta causa fornicationis . Quis ergo huic celesti legislatori contradicat? Scimus quia scriptum est, Erunt duo in carne una . Si igitur uir et uxor una caro sunt, et religionis causa uir dimittit uxorem, uel mulier uirum in hoc mundo remanentem, uel etiam fortasse ad illicita uota migrantem, que est ista conuersio, in qua una eademque caro, et ex parte transit ad continentiam, et  ex parte remanet in pollutione? 682 Si uero utrisque conueniat continentem uitam ducere, hoc quis audeat accusare? quando certum est quod omnipotens Deus, qui minora concessit, maiora non prohibuit. Et quidem multos sanctorum nouimus, cum suis coniugibus et prius continentem uitam duxisse, et postmodum ad sancte Ecclesie regimina migrasse. Duobus enim modis sancti uiri etiam a licitis abstinere solent: aliquando ut meritum sibi apud omnipotentem Deum augeant, aliquando uero ut ante acte uite culpas detergant. Proinde cum boni coniuges, aut meritum augere desiderant, aut ante acte uite culpas delere, ut se ad continentiam astringant, et meliorem uitam appetant, licet. Si  uero continentiam, quam uir appetit, uxor non sequitur, aut quam uxor appetit, uir recusat, diuidi coniugium non licet, quia scriptum est: Mulier sui corporis potestatem non habet, sed uir: similiter uir non habet potestatem sui corporis, sed mulier . Et in epistola ad Adrianum Panormi notarium, Urbicum abbatem culpat, quia maritum Agathose contra uoluntatem eius in monasterio ad conuersionem susceperit, et maritum ei, etiamsi iam tonsuratus fuerit, reddi precepit : »Nisi, inquiens, quoddam fornicationis crimen, propter quod uiro uxorem licet relinquere, predictam mulierem commisisse cognoueris, ne illius conuersio uxori relicte in seculo fieri possit perditionis occasio, uolumus ut maritum suum illi, uel si iam tonsuratus  est, reddere omnino debeas, excusatione cessante: quia postquam per copulationem coniugii, uiri atque mulieris unum corpus efficitur, non potest ex parte conuerti, et ex parte in seculo remanere.«

Et ne nobis quisquam succenseat, quia iudicia ecclesiastica etiam laicis audienda proponimus, legat Patrum solutionem proposite questionis, cur Dominus, qui sancta mordacibus, et margaritas irreuerentibus proponere uetuit, requisitus de resurrectione mortuorum , cum opposita turpi fabula de muliere septiuira, infidelibus, inuidis, ac tentatoribus secreta legis aperuerit, uidelicet quoniam non eis, qui capere non poterant, sed eis qui poterant et simul aderant, quos propter aliorum immunditiam negligi non oportebat, secreta legis  aperuit; et cum eum tentatores interrogabant, respondebatque illis, ita ut quod contradicerent non haberent, quamuis uenenis suis contabescerent potius quam illius cibo saturarentur, alii tamen, qui poterant capere, ex illorum occasione multa utiliter audiebant, et a nobis tantillis homullulis sufficientem satisfactionem accipiet. Sed et beatum Augustinum in libro de Bono perseuerantie pro nobis loquentem benigne suscipiat. Ait enim : »Alia est, inquiens, ratio uerum tacendi, alia uerum dicendi necessitas. Causas uerum tacendi longum est omnes querere uel inserere, quarum tamen est et hec una, ne peiores faciamus eos qui non intelligunt, dum uolumus eos qui intelligunt facere doctiores, qui nobis aliquid tale tacentibus  doctiores quidem non fiunt, sed nec peiores 683 fiunt. Cum autem res uera ita se habet, ut fiat peior nobis eam dicentibus ille qui capere non potest, nobis autem tacentibus ille qui potest, quid putamus esse faciendum? Nonne dicendum est potius uerum, ut qui potest capere capiat, quam tacendum, ut non solum id ambo non capiant, uerum etiam qui est intelligentior, ipse fit peior? qui si audiret et caperet, per illum etiam plures discerent: quo enim est capacior ut discat, eo magis est idoneus ut alios doceat.«



QUAESTIONES SEPTEM.

Denique septem questiones sequuntur, quas post  premissas, euolutis sex circiter mensibus, ab eisdem a quibus et priores soluendas accepimus. Quarum textum uiritim, sicut et precedentium, solutionibus preponemus, breui prout poterimus respondentes sermone, ac si in buxea designantes, que hinc, unde ea plenius pingere ualeat, solers quisque intelligat, quatenus et fratrum petitionibus caritatis uiscera non claudamus, et sapienti, secundum Scripturam, occasionem, cum ista plenius inuestigans intelligere procurauerit, sapientiorem effici prebeamus, et horulis, quas a multiplicibus et diuersissimis occupationibus nostris extorquemus potius quam mutuamus, qui cogitationum ferias non habemus, quoquomodo possint sufficere, et legentibus non increscant, quia de propositarum ante questionum  responsis compendii pene modum excedit uoluminis magnitudo. Harum autem questionum exordium habetur huiusmodi:

Quesumus dilectionem uestram, ut non uos tedeat, si ad inquirenda nobis ad sciendum necessaria importuni persistimus, que postquam nuper uobis ad soluendum questiones direximus, multa comperimus, de quibus singulariter singulis nobis ex auctoritate Scripture, et regulis, ac doctrina ecclesiasticorum doctorum responderi deposcimus.



QUAESTIO I.

Dicunt quidam quoniam rex Lotharius habet in suo regno episcopos, et nobiles, ac fideles laicos, quorum consultu atque consilio causam inter se et  uxorem suam diffiniuit, et non ad alterius regni episcopos, uel ad alios quoscunque inde aliquid pertinet retractare.


RESPONSIO.

Talibus respondendum est: Erratis, nescientes Scripturas, neque uirtutem Dei . Quando pars filiorum Isrel edificauerunt tumulum testis, pars altera zelo diuino succensa pene ad arma cucurrit, ne 684 diuideretur populus Domini, sicut postea diuisus est in uaccis ab Ieroboam idololatrie flagitio fabricatis . Et nunc isti Domini regnum et catholicam Ecclesiam, que una est columba atque dilecta, uolentes scindere, quasi non tantum suadent, uerum et cogunt dicere quod olim dixerunt  quidam: Non est tibi pars in Dauid, nec hereditas in filio Isai, reuertere in tabernacula tua Isrel, tentantes tempori nostro pestilentissimo illud superinducere, quando neque rex, neque dux in populo illo erat, sed unusquisque faciebat quod sibi rectum uidebatur. Et utinam non quod rectum, et non quod uoluptuose placitum uideatur, et tortum ac malum sit, sciens et prudens faciat! Non est ita ut isti malitiose componunt. Unus Dominus, una fides, unum baptisma, unus Deus et Pater omnium, qui super omnes, et per omnia, et in omnibus nobis . Unum regnum, una Christi columba, uidelicet sancta Ecclesia, unius Christianitatis lege, regni unius et unius Ecclesie, quanquam per plures regni principes et ecclesiarum presules gubernacula moderentur.  Sed et hec de qua agitur talis est causa, que generaliter ad omnes Christiano nomine insignitos pertinere noscatur. De rege enim et regina, de Christiano uiro et Christiana femina, de lege coniugii in Paradiso primis a Deo data parentibus, et in Ecclesia roborata, et diuinis ac humanis legibus per Deum confirmatis cauta, et constituta benedictione per ministerium sacerdotale, et quorumcunque fidelium more celebrata, ratio uersatur in medium, quod tam excellentissimum bonum ac donum, tantum diaboli figmentum commaculat, ut illius operatio esse non dubitetur, quem Scriptura appariturum predicit: Ut in templo Dei sedeat, ostendens se quasi ipse sit Deus ; et: Nam iam mysterium operatur iniquitatis , cum licita  illicite respuuntur, et illicita quasi licite usurpantur, quibus non tantum illi episcopi, in quorum parochiis uel dieceseon sollicitudinibus, uel illi fideles, in quorum oculis talia presumuntur, ut ad se pertinentia commoueantur: uerum uniuersus ordo et omnium ordinum homines, huiusmodi portentuosa nouitate mouentur. Unde sanctus Celestinus papa Romanus, sicut supra iam diximus, ad uenetium et ceteros Gallicanos episcopos dicit : »Uniuersa Ecclesia quacunque nouitate pulsatur.« Et ad Nestorium Constantinopolitanum episcopum : »Ab omnibus sciri debet quod agitur, quoties omnium causa tractatur.« Hec causa quasi est cunctis in specula. Quapropter sic eam necesse est diffiniri, uel diffinitam a cunctis agnosci, sicut debet  ab omnibus obseruari, ut et Dominus dicit: Quod uobis dico, omnibus dico: uigilate . Et Africano concilio est definitum , ut cause, que communes non sunt, in suis prouinciis iudicentur: quoties autem exegerit causa communis, generalis synodus congregetur, ut in ea generalis causa diffiniatur. Quoniam ut Innocentius papa ad uictricium Rhotomagensem scribit episcopum : »Integrum iudicium est, quod plurimorum sententiis 685 confirmatur.« Quapropter necesse est, ut hec generalis causa ad omnes generaliter pertinens, in omnium notitiam ueniat, et generali diffinitione determinetur, ne a minus eam scientibus dicatur. Omnis qui male agit odit lucem, et non uenit ad lucem, ut non arguantur opera eius: qui autem bona agit, uenit ad lucem, ut manifestentur opera eius, quia in Deo sunt facta: et que inde, quantum ad generalitatem spectat, in tenebris dicta sunt, in lumine dicantur, et que in aure locuta sunt in cubiculis, predicentur super tecta, ut a nemine reprehendantur, qui ut omnibus uerbo et opere luceant, et ab omnibus conspiciantur, ut lucerna super candelabrum et ciuitas super montem posite ab omnibus contemplantur.



QUAESTIO II.


Dicunt etiam quia non sit auctoritas neque ratio, ut causa, que iudicio episcoporum diffinita est, ad iudicium debeat reuenire: quia si fecerit, nullius  auctoritatis erunt de cetero isti episcopi qui illam diffinierunt, et quidquid in postmodum diffinierint, firmum esse non poterit, ut non ualeat retractari.


RESPONSIO.

Hec uox imperitorum et nescientium regulas esse dignoscitur. Legite in Sardicensi concilio, quod Zosimus papa per Faustinum episcopum Carthaginensi synodo ex superscriptione Niceni direxit concilii, et sufficienter inuenietis talia dicentes errare. Sed et Leo papa Romanus ac synodus Rome habita ad Theodosium Augustum de retractanda synodo Ephesina, cui periculose uidebatur fauere : »Ecce ego, inquit, Christiane et uenerabilis imperator, cum consacerdotibus meis, implens erga reuerentiam  clementie uestre sinceri amoris officium, cupiensque uos placere per omnia Deo, cui pro uobis ab Ecclesia supplicatur, ne ante tribunal Domini rei de silentio iudicemur, obsecramus coram unius deitatis inseparabili Trinitate, que tali facto leditur, cum ipsa uestri sit custos et auctrix imperii, et coram sanctis angelis Christi, ut omnia in eo statu esse iubeatis, in quo fuerunt ante iudicium, donec maior ex toto orbe sacerdotum numerus congregetur, nec alieno peccato patiamini uos grauari: quia, quod necesse est nos dicere, ueremur ne cuius religio dissipatur, indignatio prouocetur.« Quod et in hac causa, que non modica in fide et religione est portio, ab omnibus sacerdotibus, regibus, et principibus, atque cunctis generaliter simul fidelibus, si  negligenter ducitur, non mediocriter est uerendum. Sed et sacris manifestatur canonibus, curam esse totius prouincie penes archiepiscopum uel primatem, qui cepiscoporum debet nosse iudicia, de quibus necessaria fuerit reclamatio, et in quibus negotium expetierit, debet 686 electos iudices designare. Quibus omnibus demonstratur, quia synodus comprouincialium episcoporum iudicia, generalis autem synodus comprouincialium diiudicationes, siue dissensiones, uel probet uel corrigat, ut in Africana synodo demonstratur, que nichil de Hipponiensi concilio statuit emendandum. Apostolica uero sedes et comprouincialium et generalium retractet, refricet, uel confirmet iudicia, sicut epistole Leonis, atque Gelasii, ceterorumque Romanorum pontificum, et Sardicensis synodus euidenter ostendunt, et episcoporum recte iudicantium confirmatur, et secus iudicantium corrigitur, et interdum funditus non perit auctoritas.



QUAESTIO III.

Et dicunt, quia non alii archiepiscopi, excepto apostolico, maioris auctoritatis sint, quam illi qui hanc causam diffinierunt: que si iterum ad iudicium  reuenerit, et inuentum fuerit quia persistere ita non debeat, isti episcopi, qui eam iudicauerunt, amplius in episcopatu manere non poterunt.


RESPONSIO.

Econtra sanctus Celestinus ad Nestorium scripsit,  Nos, inquiens, et quod contra fas est, etiam sacerdotes uolumus esse correctos. Relegant qui hec dicunt Actus apostolorum, et uideant, quia de questione circumcisionis et obseruatione legis, quidam descendentes ab Ierusalem in Antiochiam commouerunt seditionem aduersus Paulum et Barnabam, adeo ut statuerint pro hac questione, missis cum eisdem etiam aliis, ascendere Hierosolymam ad apostolos et presbyteros, de qua itidem questio post aduentum eorum mota est a quibusdam ex Phariseis in Ierusalem: et perpendant, quod aliter ex ea diffinitum a Petro, et sit iudicatum a Iacobo, quam illi iudicarent, et diffinirent, et nemo sit illorum damnatus . uideant quoque in Epistola Pauli ad Galatas, Petrum de simulatione ab eodem  Paulo reprehensum, correptum, atque correctum, et non damnatum: et eamdem correptionem a primo apostolorum adeo acceptatam, ut easdem Pauli Epistolas, in quibus se reprehensum legerat, magnis laudibus honoraret . Et ne quis dicat, ut secundum Scripturam minor a maiore benedicitur , ita non maior a minore iudicabitur, legant Pauli Epistolas ad Corinthios, et inuenient archiepiscopum et doctorem egregium redarguisse inobedientes, atque correxisse, non condemnasse episcopos, quia fornicatorem sine digna inuectione permitterent inter se degere. Et quoniam pro huiusmodi excessu episcopos increpauerit, euidenter ipse demonstrat dicens: In nomine Domini nostri Iesu Christi, congregatis uobis et  meo spiritu . Et in secunda Epistola: Propter quod obsecro uos, ut confirmetis in illum caritatem. Ideo enim hec scripsi uobis, ut cognoscam 687 experimentum uestri, an in omnibus obedientes sitis. Cui aliquid donastis, et ego. Nam ego, quod donaui, si quid donaui, propter uos in persona Christi . Donaui enim dixit, indulsi; quod non aliorum est: de publico publice abiecto crimine, quam episcoporum, sicuti norunt qui regulas ecclesiasticas non ignorant. Unde et in Carthaginensi concilio scribitur : Hoc etiam, inquit, placuit, ut a quibuscunque iudicibus ecclesiasticis ad iudices ecclesiasticos, ubi est maior auctoritas, fuerit prouocatum, non eis obsit, quorum fuerit soluta sententia, si conuicti non fuerint uel  inimico animo iudicasse, uel aliqua cupiditate aut gratia deprauati. De hoc autem, quia non alii archiepiscopi maioris auctoritatis sunt quam isti, ut ante eos hec causa iterum ad iudicium ueniat, supra ostendimus, quia quod singularitas non habet, pluralitas obtinet. Quod et auctoritas Scripture demonstrat dicens: Si duo ex uobis consenserint de omni re super terram, fiet illis; et: Ubi duo uel tres congregati fuerint in nomine meo, in medio eorum sum . Et quando apostoli, cum ceteris fidelibus et Maria matre Iesu congregati, simul orauerunt, motus est locus, et super centum uiginti in die Pentecostes congregatos Spiritus sanctus in igneis linguis apparuit . Et Paulus,  ut supra diximus, demonstrat dicens, Congregatis uobis et meo spiritu . Et apostolorum princeps, multa donorum gratia repletus, maxima miraculorum potestate suffultus, quando per admonitionem Spiritus ad Cornelium gentilem fuit ingressus, contra eum a fidelibus questione facta, cur ad gentiles intrasset, et comedisset cum eis, cur eos in baptismate recepisset, non ex potestate, sed ex ratione querele respondit, causam per ordinem exposuit, humili eos ratione placauit, atque in causa reprehensionis sue etiam testes adhibuit, dicens: uenerunt autem mecum et sex fratres isti . Si igitur pastor Ecclesie, et apostolorum princeps, signa et miracula singulariter faciens, non dedignatus est in causa reprehensionis sue  rationem humiliter reddere, quanto magis nos peccatores, cum de aliqua re reprehendimur, reprehensores nostros ratione humili placare debemus, etiamsi maioris auctoritatis in aliquo iudicemur? Et hec dicimus, non quo fratres et consacerdotes nostros in aliquo secundum regulas ecclesiasticas iudicantes reprehendamus, sed ut que agenda nobis sunt, qui aliquid esse dicimur, cum nichil simus, ut dicit Apostolus , non nosmetipsos seducamus, manifestius demonstremus: et si in causa, de qua disceptatio nascitur, quiddam emendatione dignum exstiterit, salua caritate mutetur in melius, sicut de non circumcidendis gentibus, et non de iugo legis eis grauandis sensit Paulus, consensit Petrus, adiudicauit Iacobus . Et sicut sacrum  Nicenum decreuit concilium , ut communiter omnibus simul episcopis congregatis prouincie discutiantur huiusmodi questiones, et facta discussione, aut ita ut acta sunt maneant, aut in melius mutetur sententia . Et si communi cunctorum decreto rationabili, et secundum regulam 688 ecclesiasticam comprobato, duo aut tres, non propter fidei ueritatem, uel auctoritatis sinceritatem, sed propter contentiones proprias contradicunt, obtineat sententia plurimorum . Si autem ex superfluo, ut solet accidere, fraterna diffinitio retractanda uisa quibusdam fuerit, sicut de suscipiendis gentibus supra meminimus, et plena fide atque auctoritate ratio reddita fuerit, Actuum apostolorum sententia in medium ueniat, qua prosequente  Petro de gentibus dicitur: Si ergo eamdem gratiam dedit illis Deus, sicut et nobis, qui credidimus in Dominum Iesum Christum, ego quis eram, qui possem prohibere Deum? His auditis, tacuerunt, et glorificauerunt Deum dicentes: Ergo et gentibus penitentiam dedit Deus ad uitam . Si etiam minus necessaria forte emerserit questio, fraterni motus animi ad pacis caritatisque custodiam componantur, sicut demonstrat auctoritas euangelica, quando facta est questio inter discipulos quis eorum uideretur esse maior . Et si aliquis contra subiectos uiolenter ac negligenter, siue in sacro ministerio secus quam debeat egerit, secundum regulas sancto Spiritu promulgatas,  ab his quorum interest corrigatur et emendetur, sicut et Nicenum concilium  de excommunicatis, et Sardicense  de iracundo episcopo, quod esse non debet, qui presbyterum uel diaconem suum exterminare uoluerit, et Chalcedonense  de neglecta ordinatione episcoporum, et cetera queque concilia, atque epistole Leonis siue Gregorii manifeste demonstrant. Si denique fidei, quod absit, aut ecclesiastico dogmati, uel sacre auctoritatis statutis, quilibet temerario ausu obloqui, uel conculcare tentauerint, et hi secundum preceptum Dominicum moneantur, et si, quod longe faciat Dominus rebelles, ac contentiosi contemptoresque perstiterint, necesse est ut dignis inuectionibus, secundum sacros canones, et exempla  atque statuta maiorum, feriantur et comprimantur, sicut sanctus Leo in epistola ad uniuersas decreuit prouincias : »Omnia, inquiens, que de ecclesiasticis ordinibus, et canonum promulgata sunt disciplinis, ita a uestra dilectione custodiri debere mandamus, ut si quis in illa commiserit, ueniam sibi deinceps nouerit denegari: et qui contra constituta uenire tentauerit, et prohibita fuerit ausus admittere, a suo se nouerit officio submouendum, nec communionis nostre futurum esse consortem, qui socius esse noluit discipline.« Et beatus Gelasius: »Nec ambigant qui hec exercere sunt ausi, seu etiam qui hactenus cognita siluerunt, sub honoris proprii iacere dispendio, si non quanta possunt celeritate  festinent ut lethalia uulnera competenti medicatione curentur.« Et sanctus Celestinus ad Nestorium : »Quibus premissa conuentione consulimus, in hos necesse est damnationis sententiam, si abutantur nostra salubri admonitione, firmemus.« Et ad Cyrillum Alexandrinum: »Hec ideo dicimus, ne uolenti corrigere forsitan deesse uideamur. Nam et si nobis sustinentibus uuam, spinas sibi addiderit, impleatur, et manentibus statutis 689 prioribus, sui fructu iudicii colligat quod sulco diabolico seminauit, non nostro consilio sed se periturus auctore.«



QUAESTIO Iu.

Dicunt nichilominus quia si isti regi non licuerit aliam uxorem accipere, aut suam concubinam sicut nunc habet tenere, quod uelit nolit illa sua uxor iudicabitur  ad illum redire: et ille tale ingenium de illa inueniet, ut ab illa liberetur, et ulterius non debeat ad iudicium inde uenire.


RESPONSIO.

Non huiusmodi iudicium ex euangelica ueritate, et apostolica auctoritate, uel sacrorum canonum promulgatione didicimus: sed sicut Africana synodus diffiniuit : Placuit, inquiens, ut secundum euangelicam et apostolicam disciplinam, neque dimissus ab uxore, neque dimissa a marito, alteri coniungantur, sed ita maneant, aut sibimet reconcilientur. Reconcilientur enim dixit, non cogantur: et qui sanum sapit, qualiter reconciliatio fiat intelligit. Et  item Paulus, commemorans de eo per quem reconciliati sumus Deo, et ministerium reconciliationis accepimus: Obsecramus, inquit, pro Christo, reconciliamini Deo . Que reconciliatio fit gratia uocantis non cogentis Dei, et libero non coacto arbitrio hominis. Et de iusto uiro scriptum est: In tempore iracundie factus est reconciliatio , uidelicet ut non reputentur delicta. Qui enim nouit unde concilio et reconcilio componitur, reconciliationis modum et ordinem non ignorat. Diuersa siquidem morborum genera diuersa medicamentorum querunt experimenta. Et legimus in sacra auctoritate, quosdam redigi et cogi ad penitentiam, quosdam uero excommunicari donec ad pacem redeant, quosdam uero partim sue uoluntatis libertati  relinquere, sicuti supra ostendimus ex epistola sancti Gregorii de Leonis chartularii muliere, que eum pro fornicationis crimine, induta religiosa ueste ad tempus reliquerat, sed post prestitum sacramentum, agnita mariti innocentia, ad eum sponte reuersa est. De qua, quid erga eam debeat obseruari, Secundino Taurominitano scribit episcopo. In quibusdam uero ex toto libertatis est exspectandum arbitrium, sicut et in hac causa, quia conceditur ut causa fornicationis uir et mulier separentur, uel separati reconcilientur. Cogitur autem, ablato penitus uoluntatis arbitrio, et non conceditur, ut uir et mulier, excepta causa fornicationis, separentur, et ut separati aliis nullo modo coniungantur. Hinc sanctus Augustinus in secundo libro de adulterinis coniugiis dicit :  »Non est, inquiens, ad quod exhortemur eos qui reconciliari timent coniugibus adulteris penitendo sanatis, nisi ad custodiendam continentiam: quoniam mulier alligata est, quandiu 690 siue mechus siue castus uir eius uiuit, mechatur si alteri nupserit; et uir alligatus, quandiu siue mecha siue casta uxor eius uiuit, mechatur si alteram duxerit . Hec namque alligatio quandoquidem non soluitur, etiamsi per repudium coniux a casta coniuge separetur, multo minus soluitur, si non separata mechetur: ac per hoc non eam soluit nisi mors coniugis, non in adulterium corruentis, sed de corpore exeuntis. Quapropter si recesserit mulier ab adultero uiro, et ei reconciliari non uult, maneat innupta; et si dimiserit uir adulteram mulierem, et eam non  uult recipere nec post penitentiam, custodiat continentiam, et si non ex uoluntate eligendi potioris boni, certe ex necessitate uitandi perniciosi mali. Ac per hoc ad hoc exhortarer, etiamsi uxor esset in languore insanabili atque diuturno, aut etiamsi alicubi esset corpore separata, quo maritus non posset accedere: postremo ad hoc exhortarer, etiamsi mulier uolens uiuere continenter, quandiu contra disciplinam, quia non ex consensu, tamen pudicum pudica dimitteret. Puto enim Christianum neminem reluctari, illum adulterum esse, qui, uel diu languente, uel diu absente, uel continenter uiuere cupiente sua uxore, alteri commistus est femine. Sic ergo et dimissa adultera, adulter est cum adultera, quoniam  non ille aut ille, sed, omnis, qui dimittit uxorem suam et ducit alteram, mechatur .« Et item in eodem : »Illis uiris et gratiam, uidelicet baptismatis, et medicinam siquidem penitentie negabimus, quandiu cum adulteris uiuunt, si, prioribus uxoribus preter causam fornicationis repudiatis, alteras duxerint. Nisi forte quis dicat neminem posse uxorem suam mecari facere, si pudica est: et tamen Dominus: Omnis qui dimiserit, inquit, uxorem suam preter causam fornicationis, facit eam mecari . Utique propterea, quia cum esset pudica cum uiro, tamen dimissa cogitur per incontinentiam, uiuo priore uiro, alteri copulari, et hoc est mecari. Quod si hoc ista non fecerit, tamen ille, quantum in ipso est, facere compulit,  et hoc ei Deus peccatum, etiamsi illa casta permaneat, imputabit.« Et item : »Hec autem me de utroque sexu memineris dicere.« Et item : »Tunc quippe ibi erunt, qui uiuentibus coniugibus pristinis non coniugibus propriis, sed adulteris adherebunt. Et si a regno celorum aberunt, ubi erunt, nisi ubi salui non erunt?« Unde constat, quia sicut supra auctoritate Scripturarum, et magistrorum doctrina monstrauimus, uir et uxor separari non possunt, nisi aut propter continentiam connubii, quo amplius, quia spiritualius, coniuncti perseuerant, aut propter fornicationem, quia unum corpus et unam carnem quisque eorum diuiserit: propter quam causam si digne penitentes simul permanere uel reconciliari noluerint, separari si uoluerint  possunt, cogi autem ut simul maneant uel ut reconcilientur, omnino non debent, persuaderi si possunt debent: quia reconciliatio uoluntatem querit, amorem expetit, que sicuti fides et 691 pura confessio suaderi potest, extorqueri non potest, cogi autem ut simuletur potest, ne uero aliis propter fornicationem disiuncti coniungantur, prohiberi omnimodis debent: quod si contempserint, debent ad penitentiam redigi. Et quoniam de simulatione quiddam tetigimus, si forte simulatio, quod absit, in quocunque homine fuerit, qui propter fornicationem manifeste ab uxore, ne illi iterum coniungatur, potest reiici, ut eam persuasam, non autem coactam, recipiat, quia illa uiuente alteram non ualebit accipere, nisi forte talis inuenta fuerit ratio,  cui sacra non contradicat auctoritas, meditetur eam quoquo modo perdere, talis firmitas debet ab eo queri, sicut sanctus Gregorius ab his precipit exigi, equitate illis seruanda, qui uim iniustitie metuentes, ad sacraria sacra confugiunt, quam firmitatem si conuictus quisque fuerit temerasse, publicis et ecclesiasticis debet subiacere iudiciis. Si autem clanculo egerit, ut legaliter conuinci non possit, habebit sacerdotali suasione commonitus conscientie sue testem, quem habebit et iudicem. Nam episcopalis prouidentia absoluta in iudicio illi dicet, quod Elias Eliseo studuit demonstrare: Quod, inquit, meum fuit, feci tibi . Et Domino: Iustitiam tuam non abscondi in corde meo, ueritatem  tuam et salutare tuum dixi . Et in his, atque aliis omnibus, in doctrina sua sacerdotalis auctoritas apostolicam debet illam semper formam seruare, in qua dicit, Argue, obsecra, increpa , id est, miscens temporibus tempora, terroribus blandimenta, dirum magistri, pium patris ostendat affectum, id est, indisciplinatos et inquietos debet durius arguere, obedientes autem, et mites, et patientes, ut in melius proficiant, obsecrare, negligentes uero et contemnentes corripere et increpare, neque debet peccata delinquentium dissimulare, sed mox ut ceperint oriri, radicitus ea ut preualet amputare.



QUAESTIO u.

 Sed et de Bosonis muliere, de qua idem Boso apud Confluentes reclamauit, que postea ad istum regem uenit, et in illius potestate fuit, quidam dicunt, quod malum facit, quia cum possit, eam suo marito non reddit. Et quidam dicunt, quia non decet ut suam propinquam, que ad illius fidem uenit, ad mortem tradat, nec conuenit ut francam feminam opprimat, et sicut ancillam constringat, et alteri illam nolentem reddat. Et quidam dicunt, quia si eam reddere uoluerit, ad Normannos ibit: et melius est ut eam inter Christianos habitare permittat, et inter eos uitam, quam alter illi uult tollere, liberet.


RESPONSIO.

Capitula sunt legalia imperatorum et regum predecessorum suorum, quid sustinere debeat qui post  bannum latronem receperit, 692 et in chirographo regum nostrorum hinc expresse decernitur, cuius ministerium est agere ut illa obseruentur, sicut sanctus Ambrosius ad ualentinianum scribit; Leges enim imperator ferat, quas primus ipse custodiat, quas si ipse fregerit, timendum est ne audiat ab Apostolo: Qui predicas non furandum, furaris; qui abominaris idola, sacrilegium facis . Propterea salubriter et conuenienter a Domino audiat, Medice, cura temetipsum . Timeat etiam quod scriptum est, dicente Domino cuidam regi: Quia dimisisti uirum morte dignum, erit anima tua pro anima illius, et populus tuus pro populo illius . Et item: Impio prebes auxilium, et his qui oderunt me amicitia iungeris: propterea iram quidem  Domini merebaris . Et item scriptum est: Anathema in medio tui, non poteris stare coram inimicis tuis . Et: Qui tetigerit picem, inquinabitur ab ea. . Nemo enim abscondit ignem in sinu suo, et uestimenta eius non exuruntur . Si de misericordia agitur, legat et uideat quam impia misericordia impie offendit Saul, quia pepercit Agag, sed illum non liberauit, et ipse regnum etiam perdidit . Et sanctus Celestinus dicit: Est pietas, de qua nascatur impietas. Si de propinquitate, audiat scriptum: Qui dixerunt Patri suo et matri sue, Non noui uos, et fratres suos in causa Dei non cognouerunt, hi custodierunt testamentum tuum, Domine . Et Dominus: Qui amat patrem suum et matrem suam plus quam me, non est me dignus , et cetera que ibi sequuntur. Si de libertate, iudicio legis et diuine et mundane illius esse dignoscitur qui eam reperit, contra quem ut dicitur fornicata, de fornicatione conqueri non ualet. Si pro liberatione uite ut dicitur eam retinet, supra ostendimus quam firmitatem de equitate seruanda exigi ab eo ecclesiastica iubet auctoritas. Si, ut dicitur, ob hoc eam retinet, ne apud Nortmannos pereat, respondeat inde Apostolus: Infidelis si discedit, discedat . Et: Auferte malum ex uobis , ne una ouis morbida totum gregem contaminet. Et non est rex iste iustior Domino, qui nec Iudam, ne ad Iudeos, uel sicut Petrus dicit: In locum suum  iret , inuitum prohibuit, nec pueros Herodem per potentiam occidere uetuit, neque Petrum, ne milites pro eo occiderentur in carcere, de quo eum, quando producturus erat, in ipsa nocte eripere destitit . Sed et Dominus, qui proximum quemque sicut seipsum diligere docuit, neminem peccare, ut alter a peccato liberaretur, rogauit. Et qui animam suam, id est uitam corporis etiam pro inimicis posuit, et ponendam pro amicis predicauit, neminem debere eternaliter perire docuit, ne alter in eterna damnatione periret. Prouidere etiam debet quisque sui talibus se commiscet, et talia opponit, ne reputetur intendere ad excusandas excusationes in peccatis, quia non solum qui faciunt, sed et qui consentiunt facientibus digni sunt  morte: a qua consensione liber non erit, qui cum malum possit auertere non auertit, uel cum malos possit reprimere, in sua eos libertate dimittit: Iudex enim, sicut scriptum est, qui non sine causa gladium portat, constitutus est ad uindictam 693 malefactorum, laudem uero bonorum . Cui in libro Deuteronomii dat regulam iudicii et punitionis Dominus dicens: uir autem, aut mulier, qui faciunt mala in conspectu Domini Dei tui, et transgrediuntur pactum illius, ut uadant et seruiant diis alienis, et adorent eos, solem, et lunam, et omnem militiam celi, que non precepi, et hoc tibi fuerit nuntiatum, audiensque inquisieris diligenter, et uerum esse repereris, quia abominatio facta est in Isrel, educes uirum ac mulierem, qui  rem sceleratissimam perpetrarunt, ad portas ciuitatis tue, et lapidibus obruentur. In ore duorum aut trium testium peribit qui interficietur. Nemo occidatur uno contra se dicente testimonium. Manus testium prima interficiet eum, et manus reliqui populi extrema mittetur, ut auferas malum de medio tui . Et ne quis dicat, Hec sententia non pertinet ad mulierem Bosonis, quia de idololatris scribitur, legat Scripturam dicentem: Quorum Deus uenter est, et gloria in confusione ipsorum qui terrena sapiunt . Sed et hec sententia ad rem nefariam pertinet, que Hucberto, et regis mulieri, ut dicitur, reputatur: quoniam in libro Leuitico abominationes singillatim designate morte multantur,  adultera lapidibus precipitur obrui: salua legum latione, que eisdem profertur legibus, quas illi condiderunt, qui auctore Domino leges iusta decernentes condiderant. Unde sanctus Augustinus in secundo libro de adulterinis coniugiis, post predicamenta, quibus persuaderi uiris iubet, ut a sanguine adulterarum se abstineant coniugum, dicit : Postremo, inquiens, quero abs te, utrum marito Christiano liceat, uel secundum ueterem Dei legem, uel Romanis legibus, adulteram occidere? Si licet, melius est ut ab utroque se temperet, id est, et a licito illa peccante supplicio, et ab illicito illa uiuente coniugio. Quod si alterutrum eligere perseuerat, satius est ei facere quod licet ut adultera puniatur, quam id quod non licet ut ipsa uiua ille mechetur.  Si autem, quod uerius dicitur, non licet homini Christiano adulteram coniugem occidere, sed tantum dimittere, ea uidelicet conditione, ut aut continenter uiuat, aut ei reconcilietur: quia si illa uiuente alteram duxerit, et ipse adulterii sine dubio reus erit.«



QUAESTIO uI.

Dicunt quoque etiam. aliqui sapientes, quia iste princeps rex est, et nullorum legibus uel iudiciis subiacet, nisi solius Dei, qui eum in regno, quod suus pater illi dimisit, regem constituit, et si uoluerit pro hac uel alia causa ibit ad placitum, uel ad synodum, et si noluerit, libere et licenter dimittet: et sicut a suis episcopis, quidquid egerit, non debet  excommunicari, ita ab aliis episcopis non potest iudicari, quoniam solius Dei principatui debet subiici, a quo solo potuit in principatu constitui: et quod facit, et qualis est in regimine, diuino sit nutu, sicut scriptum est: Cor regis in manu Dei quocunque uoluerit uertet illud .


694 RESPONSIO.

Hec uox non est catholici Christiani, sed nimium blasphemi, et spiritu diabolico pleni. Dauid rex et propheta peccans, etiam a minore suo Nathan increpatus audiuit quoniam uir mortis erat, et per ualidissimam penitentiam est saluatus . Saul a Samuele percepit quia de regno esset deiectus . Roboam a propheta eque suscepit, quia de manu illius regnum, quod bene  pater suus tenuerat, esset scindendum . Quando peccauerunt reges, et filii Isrel, et traditi sunt in manus gentium, sicut Manasses et Sedechias, uel timuerunt a facie Domini sicut Ezechias, per prophetas uel iram a Domino susceperunt, uel misericordiam meruerunt. Et in Deuteronomio scriptum est: Si difficile et ambiguum apud te iudicium esse perspexeris inter sanguinem et sanguinem, causam et causam, lepram et non lepram, et iudicum intra portas tuas uideris uerba uariari, surge et ascende ad locum quem elegerit Dominus Deus tuus, ueniesque ad sacerdotes Leuitici generis, et ad iudicem qui fuerit in illo tempore, querensque ab eis, qui indicabunt tibi iudicii ueritatem, et facies quodcunque dixerint qui  presunt loco, quem elegerit Dominus, et docuerint te iuxta legem eius, sequeris sententiam eorum, nec declinabis ad dexteram uel ad sinistram. Qui autem superbierit nolens obedire sacerdotis imperio qui eo tempore ministrat Domino Deo tuo, et decreto iudicis, morietur homo ille, et auferes malum de Isrel, cunctusque populus audiens timebit, ut nullus deinceps intumescat superbia . Per sacerdotes enim dicit Dominus: Et nunc, reges, intelligite; erudimini, qui iudicatis terram. Seruite Domino in timore, et exsultate ei cum tremore. Apprehendite disciplinam, ne quando irascatur Dominus, et pereatis de uia iusta . Et apostolica auctoritas commonet, ut et reges etiam obediant prepositis suis in Domino, qui pro animabus eorum  inuigilant, ut non cum tristitia hoc faciant . Et beatus Gelasius papa ad Anastasium imperatorem scribit : »Quia due sunt persone, quibus principaliter hic regitur mundus, scilicet pontificalis auctoritas, et regia dignitas, et tanto maius est pondus pontificum, quanto de ipsis etiam regibus reddituri sunt Domino rationem.« Ambrosius Theodosium imperatorem ab ecclesia culpis exigentibus segregauit, et per penitentiam reuocauit. Nostra etate pium Augustum Ludouicum a regno deiectum, post satisfactionem episcopalis unanimitas, saniore consilio, cum populi consensu, et Ecclesie et regno restituit. Quod dicitur, quia rex nullorum legibus uel iudiciis subiacet, nisi solius Dei, uerum dicitur, si rex est sicuti nominatur. Rex enim a regendo  dicitur, et si seipsum secundum uoluntatem Dei regit, et bonos in uiam rectam dirigit, malos autem de uia praua ad rectam corrigit, tunc rex est, et nullorum legibus uel iudiciis nisi solius Dei subiacet: quoniam arbitria possunt dici, leges autem non sunt, nisi 695 ille que Dei sunt per quem reges regnant, et conditores legum iusta decernunt. Et quicunque rex ueraciter rex est, legi non subiacet, quia lex non est posita iusto, sed iniustis, et non subditis, impiis et peccatoribus, sceleratis, contaminatis, parricidis, et matricidis, homicidis, fornicariis, masculorum concubitoribus, plagiariis, mendacibus, et si quid aliud sane doctrine aduersatur, et his qui operibus carnis seruiunt, de quibus dicit Apostolus: Manifesta autem sunt opera carnis, que sunt fornicatio, immunditia,  luxuria, idolorum seruitus, ueneficia, inimicitie, contentiones, emulationes, ire, rixe, dissensiones, secte, inuidie, homicidia, ebrietates, comessationes, et his similia, que predico uobis, sicut predixi, quoniam qui talia agunt regnum Dei non consequentur . Qui autem se et alios secundum fructus Spiritus regit, qui sunt caritas, gaudium, pax, longanimitas, patientia, bonitas, benignitas, mansuetudo, fides, modestia, continentia, castitas, legi non subiacet, quia aduersus huiusmodi non est lex . Sed solo iudicio Christi subiacet, a quo et remunerabitur cuius est qui carnem suam crucifigit cum uitiis et concupiscentiis. Alioquin adulter, homicida, iniustus, raptor, et aliorum uitiorum  obnoxius quilibet, uel secrete, uel publice iudicabitur a sacerdotibus, qui sunt throni Dei, in quibus Deus sedet, et per quos sua decernit iudicia, quibus et in apostolis suis, quorum locum in Ecclesia tenent, Dominus dixit: Si peccauerit frater tuus, corripe eum inter te et ipsum solum. Si te non audierit, adhibe unum uel duos: quod si nec te audierit, dic Ecclesie. Quod si nec Ecclesiam audierit, sit tibi sicut ethnicus et publicanus . Et ne quis in hoc sacerdotem paruipendat adiunxit Dominus: Amen dico uobis, quecunque alligaueritis super terram, erunt ligata et in celo, et quecunque solueritis super terram, erunt soluta in celo . Et item dicit. Qui uos audit, me audit, et qui uos spernit, me spernit . Quod dicitur, quia  a solo Deo in regno, quod pater suus illi dimisit, constitui potuit: sciant qui hoc dicunt, quia quidam a Deo in principatu constituuntur, ut Moyses, Samuel, et Iosias, de quo scriptum est antequam nasceretur, Ecce filius nascetur domui Dauid, Iosias nomine , et reliqua que ibi sequuntur. Quidam uero a Deo per hominem, ut Iosue, et Dauid. Quidam autem per hominem, non sine nutu diuino, quia nichil fit, ut Augustinus dicit, nisi quod aut ipse facit, aut fieri ipse permittit, et quidquid agitur, ministerio angelorum et hominum agitur, ut Salomon iussu patris Dauid per Sadoch sacerdotem, et Nathan prophetam . Et multi ciuium uel militum fulti auxilio reges constituuntur uel deiiciuntur de principatu, et etiam sancti, sicuti Samuel  . Successione etiam paterna quidam regnant, sicut de his omnibus in historiis et chronicis, et etiam in libro, qui inscribitur uita Cesarum, inuenitur. Quidam siquidem tyrannica usurpatione obtinent principatum, propter sua complenda, uel populi ulciscenda peccata, de quibus scriptum est, Ipsi regnauerunt, et non ex me, principes exstiterunt, et non cognoui . Et 696 item: Qui facit regnare hypocritam propter peccata populi . Quod tale est sicut et necesse est ut ueniant scandala, ue autem homini per quem scandalum uenit: quia ue illi est, ut quod fiendum est, talem se suo uitio efficit, ut per illum quod ad ue pertinet exsequatur. Quod de regno dicitur, quia pater suus ei illud dimisit, uereri hinc potius rex iste debet diuina,  et uerecundari humana iudicia, quam de regni adeptione forte gloriari, si tamen patris bonos mores, et sanctam uitam, et equum ac iustum regimen imitatus non fuerit, uel si, quod absit, illius prauos mores, aut iniustam uitam, quam illum habuisse non dicimus, siue indignum regimen sequi delegerit. Quid enim filios Samuelis necessitudo iuuit parentis, cuius non fuerunt uirtutis heredes? Quid etiam Moysi liberis paterna profuit cura iustitie, cuius eos imitatio non successit? Itaque neque ad illos patris potestas quasi ex successione defertur, qui illum uocabulo tantum signabant parentem, et ad eum migrauit qui illius erat filius uirtute non genere, quod et iste debet timere. E regione uero  quid Timotheo nocuisse creditur quod fuerit patre gentili? Siquidem et sanctus Abraham impium habuit patrem, neque tamen heres illius impietatis effectus est. Et Ezechias profanissimi Achaz filius fuit, sed Dei amicus esse promeruit. Quid autem e diuerso Ne filius de patris uirtute lucratus est, qui ex ingenuo factus est seruus? Et Ioseph in media quondam seruiuit Aegypto, sed gloriosam sibi texuit castitatis coronam. Et tres pueri et Daniel in Babylone fuerunt principibus celsiores. uidemus certe quam non sufficiat ad suffragium liberis paterna nobilitas. uitia siquidem uicerunt nature priuilegia, et peccantem non modo de nobilitate patris, uerum de ipsa etiam libertate pepulerunt. Esau quoque nonne sancti Isaac erat filius, magno etiam patris fauore  munitus? Qui licet studeret atque cuperet nempe ei benedictionem donare, propter quod etiam ille omnia patris iussa faciebat, sed tamen quia prauis moribus erat, nichil ex his omnibus prorsus adiutus est, sed iuxta nature ordinem prior, et de patris uoluntate securior, quia tamen displicebat Deo, omnia que iam tenere uidebatur amisit. Que omnis rex, sed et iste attendat, et non omnia que ei libent libenter faciat, quia non omnia que licent expediunt. Et iuxta quod scriptum est, Magnates humiliet caput suum in honore Regis regum, cuius est regnum, et per quem reges regnant : qui dicit, Honorantes me honorificabo, et hi qui contemnunt me erunt ignobiles . Et sacerdotibus suis dicit: Qui uos recipit me recipit, et qui uos audit me audit,  et qui uos spernit me spernit . Exemplum denique Scripture, Cor regis in manu Dei, quocunque uoluerit uertet illud  ad confirmandum quia quod facit et qualis in regimine populi, nutu diuino fiat, male, sicut et diabolus abusus est ad Saluatorem, Angelis suis mandauit de te , interpretatus est iste illius discipulus. Ceterum cor regis in manu Dei est, quia, sicut supra ostendimus, ille ueraciter 697 rex est, qui se suasque cogitationes, uerba, et actus sub diuino rexerit nutu. Et cor illius in manu est Dei, ut in hac conualle lacrymarum ascensus disponat in corde suo, ambulans de uirtute in uirtutem, donec uideatur Deus in Sion, id est in eterne felicitatis et diuine uisionis contemplatione.  Econtra autem, cor eius, qui sessore diabolo male regitur, in illius est potestate: adeo ut si aliquid de mandatis Dei audierit, ueniens ipse diabolus tollat uerbum de corde eius, ne credens, uel in his que crediderat operando perseuerans, saluus fieri ualeat: et sic traditus in reprobum sensum facit que non conueniunt, quia cum cognouerit Deum, non sicut Deum dignis obsequiis honorauit. De eo quod dicitur, Quia Rex, si noluerit uenire ad synodum, libere etiam compellatus dimittet: sancta Scriptura, sacrique canones monstrant, in iudicio personam non debere accipere, sed cause qualitatem discernere. Et Hucbertus, postquam certo crimine in sororem suam perpetrato denotatus, et litteris synodalibus ad  synodum exstitit prouocatus, iam in tribus synodis per legatos et litteras ad rationem reddendam, tantum ut cum seruande sibi equitatis securitate uenire ualeret, suam presentiam obtulit, et causidicus ac reputator criminis toties defuit, aut libertatem reddende rationis negauit. Unde Bonifacius papa ad Gallicanos scribit episcopos : »Probat, inquiens, uera esse illa que aduersum se dicta sunt, qui ad ea confutanda adesse minime uult. Et nullus dubitat, quod ita iudicium nocens subterfugit, quemadmodum ut absoluatur qui est innocens querit. Confitetur enim de omnibus quisque subterfugere iudicium dilationibus putat. : Unde congregari decreuimus synodum, ut si adesse uoluerit, presens si confidit ad obiecta respondeat, si adesse neglexerit  dilationem sententie non lucretur. Nihil enim interest, utrum in presenti examine omnia que dicta sunt comprobentur, cum ipsa quoque pro confessione procurata toties constat absentia.«



QUAESTIO uII.

Et quoniam ita ut diximus a quibusdam sapientibus dicitur, utrum aliquod periculum inde habeant episcopi, et alii Christiani, qui illi adulteranti communicant, uel, si periculum est, quomodo erunt liberi ante Dominum de communicationis periculo?


RESPONSIO.

Scriptum est: Qui conuerti fecerit peccatorem ab errore uie sue, saluabit animam eius a morte, et operiet multitudinem peccatorum suorum . Ita e contrario, quotquot quisque exemplo sue prauitatis  destruit, pro tantis, nisi digne penituerit, damnatus erit. Idcirco enim publice 698 penitens publicam penitentiam agit, non quo Dominus secreta confessione et priuata penitentia de criminalibus etiam peccatis digne penitenti indulgentiam non largiatur, quia etiam Dauid coram uno redarguente se ex Domini auctoritate penituit, et confessus est, et peccati indulgentiam meruit, cuius postea publice uindictam sustinuit. Sed qui plures suo prauo exemplo destruxit, plures humilitatis sue penitentia ad salutem edificet, quatenus sicut et de Paulo dicitur , qui eum pridem uiderant persequentem Ecclesiam, et postea edificantem eam, in eo Dominum glorificabant. Sed et publice peccans, et ad penitentiam redire nolens, idcirco publica  excommunicatione ab episcopis de Ecclesie societate deiicitur, non quo iam excommunicatus coram eo non sit, qui leges ecclesiasticas per suum loquens spiritum promulgauit: sed ideo sacerdotes et apostolorum atque apostolicorum uirorum successores suum officium exsequuntur, ne a subditis negligere ministerium suum putentur, et sicut peccantis culpa innotuit, ita et redargutio corrigentis omnibus innotescat, et qui aliter suum peccatum non uult intelligere, uel quia ab omnibus repellitur, et a nullo suscipitur, quia sepe bona prestantur inuitis, uel coactus ad penitentiam redeat, et necessitas in deuotionem reuertatur, et correctus per humilitatem, qui per superbiam peccauerat, incorporari per sacerdotalem  reconciliationem Ecclesie mereatur. Attendendum est etiam cunctis regibus et principibus seculi, quia princeps et rex prauus, quantis in regimine preest in seculo, sub tantis modo plagali ad uindictam erit in flammarum damnatione. Unde necesse est, ut incessanter suos actus consideret, et cum alios suo exemplo perdit, metuat, quia non solus perit, qui plurimos exemplo sue prauitatis occidit, pro quibus sine dubio rationem Domino reddet. Et non solum per se, sed et per eos qui eum imitati fuerint, uel eius exemplo seu auctoritate delinquunt, multiplicius ipse delinquit: maxime cum ipse, quasi licite delinquens, aliis delinquendi fomes existit. Unde et de alia re loquens dicit Apostolus: uidete ne forte licentia uestra offendiculum fiat infirmis  . Et rursus: Peribit infirmus in tua scientia frater, propter quem Christus mortuus est. Sic autem peccantes in fratres et percutientes conscientiam eorum, in Christum peccatis . Et Dominus dicit: Qui scandalizauerit unum de pusillis istis, qui in me credunt, expedit ei ut suspendatur mola asinaria in collo eius, et demergatur in profundum maris : quia melius profecto tali fuerat, ut in priuata uita degeret, quam in principatu positus se imitabilem in culpa ceteris demonstraret, et pro tantis penas lueret, quantis quasi licite peccans, suo exemplo ad uitia dux et auctor erroris existit. Cuius tanto est culpa grauior, et erit cruciatio durior, quanto excedenti est facultas liberior. Quia nemo amplius delinquit in populis,  quam qui peruerse agens ordinem principatus usurpat. Delinquentem namque hunc redarguere nullus presumit, et in exemplum culpa 699 uehementer extenditur, quando pro reuerentia principatus peccator honoratur. Et ut honores et beneficia adulantibus tribuat, laudatur peccator in desideriis anime sue, et qui iniqua agit benedicitur, et mortuus a mortuis in morte pessima sepelitur, quia scriptum est: uidebas furem, et currebas cum eo, et cum adulteris portionem tuam ponebas . Currit enim cum fure, et portionem suam ponit cum eo, quando ei quis, uel in adulteris laudibus, uel in consentaneis uoluptatibus illi se iungit, et portionem suam, quam cum Deo et angelis habere debuerat, in inferno cum illo ponit,  cuius os abundauit malitia, et lingua concinnabat dolum : quando illo male agente nequiter ac dolose laudabat, uel suis prauis actionibus assensum prebebat, quia non solum qui faciunt, sed et qui consentiunt facientibus, digni sunt morte . Unde sanctus Ambrosius: »Cum enim, inquit, uidet honorari se  ab his qui non sunt tales, crescit in mala, et gloriatur forte se talem, idcirco dignum est una hos pena multandos. Sed et is qui talia iudicat, sicut idem Paulus dicit, et facit ea, non effugiet iudicium Dei. Per se enim iudicaturus est, apud quem adulatio cessat et personarum acceptio .« Consilium autem huiusmodi periculum deuitandi  sanctus Augustinus nobis dat dicens : »Duobus modis non te maculat malus, si non consentias, et si redarguas; hoc est, non communicare, non consentire. Communicatur quippe, quando facto eius consortium uoluntatis uel approbationis adiungitur. Hoc ergo nos admonens Apostolus ait: Nolite communicare operibus infructuosis tenebrarum . Et quia parum erat non consentire, si sequeretur negligentia discipline, Magis autem, inquit, et redarguite . uidete quemadmodum utrumque complexus est, Nolite communicare, magis autem et redarguite. Quid est autem, nolite communicare? nolite consentire, nolite laudare, nolite approbare. Quid est autem, magis et redarguite? reprehendite, corripite,  cercete. Deinde in ipsa correptione uel cercitione alienorum peccatorum cauendum est, ne se extollat qui alterum corripit, et qui se putat stare, uideat ne cadat. Foris terribiliter personet increpatio, intus lenitatis teneatur dilectio. Neque ergo consentientes sitis malis, ut approbetis, neque negligentes, ut non arguatis, neque superbientes, ut insultanter arguatis.« Et sanctus Gregorius in epistola ad Felicem Siciliensem episcopum omnibus donat episcopis, dicens : »Sunt enim mali segregandi a bonis, et iniqui a iustis, ut saltem rubore suo conscientias suas recognoscant, et conuertantur a prauitatibus suis, et si incorrigibiles apparuerint, segregentur a fidelibus usque ad satisfactionem, iuxta Domini Saluatoris sententiam,  qua inter cetera de peccante in se fratre precipiendo ait: Si peccauerit in te frater tuus, corripe eum inter te et ipsum solum. Si te audierit, lucratus eris fratrem tuum. Si autem te non audierit, adhibe tecum unum, aut duos, ut in ore duorum uel trium testium stet omne uerbum. Quod si non audierit eos, 700 dic Ecclesie. Si autem et Ecclesiam non audierit, sit tibi sicut ethnicus et publicanus . His ergo et multis aliis sanctorum Patrum auctoritatibus segregandi sunt mali a bonis, ne pereant iusti pro iniustis, sicut scriptum est: Perit iustus pro impio . Debet enim semper discretio fieri inter bonos et malos, sicut est inter hedos et oues. Manifesta quoque peccata non sunt occulta correctione purganda, sed palam sunt arguendi qui  palam nocent, ut dum aperta obiurgatione sanantur, hi qui eos imitando deliquerant corrigantur. Dum enim unus corripitur, plurimi emendantur. Et melius est, ut pro multorum saluatione unus condemnetur, quam per unius licentiam multi periclitentur. Nec mirum si inter homines hec ratio custoditur, cum et inter iumenta hec fieri persepe cognouimus, et ea que scabiem aut impetiginem habere uidentur, separantur a sanis, ne illorum morbo cetera damnentur uel pereant. Satius est enim, ut mali manifeste corrigantur, quam pro illis boni pereant. Unde uolumus uos omnes in unum conuenire episcopos, ut de incidentibus causis fiat disceptatio, et salubris de ecclesiastica obseruatione collatio, quatenus dum  per hoc et preterita corriguntur, et regulam futura suscipiunt, omnipotens ubique Dominus fratrum concordia collaudetur, cuius uobis adesse presentiam si hec obseruabitis scitote, quia scriptum est: Ubi fue int duo uel tres congregati in nomine meo, ibi sum in medio eorum . Si ergo adesse dignatur ubi duo uel tres sunt, quanto magis non deerit ubi plures conueniunt sacerdotes? Et quidem, quia adhibendum bis in anno concilium Patrum sit regulis institutum, non latet. Sed ne forte aliqua excusatio sit, semel decernimus congregare, ut exspectatione concilii nichil prauum, nichil presumatur illicitum. Nam plerique, et si non amore iustitie, metu examinationis abstinentur ab hoc quod omnium notum est posse displicere iudicio.«  Et sanctus Ambrosius in epistola ad Theodosium imperatorem dicit: »Exercitiis semper, et iugibus fere curis sum, imperator beatissime, deditus. Sed nunquam tanto in estu fui, quanto nunc, cum uideo cauendum ne quid sit quod ascribatur mihi etiam de sacrilegii periculo. Itaque peto ut patienter sermonem meum audias. Nam si indignus sum qui a te audiar, indignus sum qui pro te offeram, cui tua uota, cui tuas committas preces. Ipse ergo non audies eum, quem pro te audiri uelis? Non audies pro se agentem, quem pro aliis audisti? Nec uereris iudicium tuum, ne cum indignum putaris quem audias, indignum feceris qui pro te audiatur? Sed neque imperiale est libertatem dicendi negare, neque sacerdotale quod sentias non dicere.  Nihil enim in uobis imperatoribus tam populare et tam amabile est, quam libertatem etiam in his diligere, qui obsequio militie uobis subditi sunt. Siquidem hoc interest inter bonos et malos principes, quod boni libertatem amant, seruitutem improbi. Nihil etiam in sacerdote tam periculosum apud Deum, tam turpe apud homines, quam quod sentiat non libere 701 denuntiare. Siquidem scriptum est: Et loquebar in testimoniis tuis in conspectu regum, et non confundebar . Et alibi: Fili hominis, speculatorem te posui domui Isrel, in eo, inquit, ut si auertatur iustus a iustitiis suis, et fecerit delictum, quia non distinxisti ei, hoc est non dixisti quid sit cauendum, non retinebitur memoria iustitie eius, et sanguinem eius de manu tua exquiram. Tu autem si  distinxeris iusto ut non peccet, et ipse non peccauerit, iustus uita uiuet, quia dixisti ei, et tu animam tuam liberabis . Malo igitur, imperator, bonorum mihi esse tecum quam malorum consortium: et ideo clementie tue displicere debet sacerdotis silentium, libertas placere. Nam silentii mei periculo inuolueris, libertatis bono iuuaris. Non ergo importunus indebitis me intersero, alienis ingero: sed debitis obtempero, mandatis Dei nostri obedio. Quod facio primum tui amore, tui gratia, tue studio conseruande salutis: si id mihi uel non creditur, uel interdicitur, dico sane diuine offense metu. Nam si meum periculum te exueret, patienter me pro te offerrem, sed non libenter. Malo enim  te sine meo acceptum Deo esse et gloriosum periculo. Sin autem, silentii mei dissimulationisque culpa et me ingrauat, nec te liberat, malo importuniorem me, quam inutiliorem aut turpiorem iudices. Siquidem scriptum est, dicente sancto apostolo Paulo, cuius non potes doctrinam refellere: Insta opportune, importune, argue, obsecra, increpa in omni patientia et doctrina . Habemus ergo et nos cui displicere plus periculi sit: presertim cum etiam imperatoribus non displiceat suo quemque fungi munere, et patienter audiatis unumquemque pro suo suggerentem officio, imo corripiatis si non utatur militie sue ordine. Quod ergo in his libenter accipitis qui uobis militant, num hoc in sacerdotibus potest molestum uideri, cum id loquamur, non quod uolumus,  sed quod iubemur? Scis enim lectum: Cum stabitis ante reges et presides, nolite cogitare quid loquamini. Non enim uos estis qui loquimini, sed spiritus Patris uestri qui loquitur in uobis . Et tamen si in causis reipublice loquar, quamuis etiam illic iustitia seruanda sit, non tanto astringar metu, si non audiar. In causa uero Dei, quem audies, si sacerdotem non audies, cuius maiore peccatur periculo? Quis tibi uerum audebit dicere, si sacerdos non audeat? Noui te pium, clementem, mitem atque tranquillum, fidem ac timorem Domini cordi habentem, sed plerumque aliqua nos fallunt. Habent aliqui zelum Dei, sed non secundum scientiam. Ne igitur hoc etiam fidelibus animis obrepat, cauendum arbitror. Noui pietatem tuam erga Deum, lenitatem in homines:  obligatus sum beneficiis tuarum indulgentiarum, et ideo plus metuo. Amplius sollicitor ne etiam ipse tuo me postea iudicio condemnes, quod mea aut dissimulatione, aut adulatione, prolapsionem non euitaueris. Si in me peccari uiderem, non deberem tacere. Scriptum est enim: Si frater tuus in te peccauerit, corripe illum primo, deinde increpa coram duobus aut tribus testibus. Si te non audierit, 702 dic Ecclesie . Causam ergo Dei tacebo?« Et item ad locum: »Ego certe quod honorificentius fieri potui, feci, ut me magis audires in regia, ne si necesse esset audires in ecclesia.« Et item in altera epistola ad eumdem dicit ad locum: »Tacerem, sed quod miserrimum omnium foret, alligaretur conscientia, uox eriperetur. Et ubi est illud,  Si sacerdos non dixerit erratus, qui errauerit in sua culpa morietur, et sacerdos reus erit pene, quia non admonuit errantem?« Et item ad locum: »Factum est in urbe Thessalonicensium quod nulla memoria habet, quod reuocare non potui ne fieret, imo quod ante atrocissimum fore duxi cum toties rogarem, et quod ipse reuocando graue factum putasti. Hoc factum extenuare non poteram, quando primum auditum est, quia propter aduentum Gallorum episcoporum synodus conuenerat: nemo non ingemuit, nullus mediocriter accepit. Non erat facti tui absolutio in Ambrosii communione, imo etiam amplius commissi exaggeratur inuidia, si nemo diceret Dei nostri reconciliationem fore necessariam. An pudet  te, imperator, hoc facere quod rex et propheta auctor Christi secundum carnem prosapie fecit Dauid? Cognito quod ipse in parabola argueretur, ait: Peccaui Domino . Noli ergo impatienter ferre, imperator, si dicatur tibi: Tu fecisti istud, quod Dauid regi dictum est a propheta. Si enim hoc sedulo audieris et dixeris: Peccaui Domino; si dixeris et illud propheticum: uenite adoremus, et procidamus ante eum, et ploremus ante Dominum qui fecit nos , dicetur et tibi, quoniam penitet te, dimittet tibi Dominus peccatum tuum et non morieris.« Et item ad locum: »Itaque penituit Dominum, et iussit angelo ut parceret plebi, sacrificium autem offerret Dauid. Erant enim tunc sacrificia pro delictis, et nunc sunt sacrificia penitentie.  Itaque rex ea humilitate acceptior Deo factus est. Non enim mirandum peccare hominem, sed illud reprehensibile, si non se cognoscat errasse, si non se humiliet Deo. Iob sanctus et ipse potens in seculo ait: Peccatum meum non abscondi, sed coram plebe omni annuntiaui .« Et item ad locum: »Hec ideo scripsi, ut non te confundam, sed ut regum exempla prouocent, ut tollas hoc peccatum de regno tuo. Tolles autem humiliando Deo animam tuam. Homo es, et tibi uenit tentatio, uince eam. Peccatum non tollitur nisi lacrymis et penitentia, nec angelus potest, nec archangelus: Dominus ipse, qui solus potest dicere: Ego sum qui deleo iniquitates tuas , si peccauerimus, nisi penitentiam deferentibus non relaxat.« Et item ad locum:  »uince diabolum, dum habes adhuc unde possis uincere. Noli peccatum addere, ut usurpes quod usurpasse multis obfuit.« Et post pauca: »Ego, inquam, causam in te contumacie nullam habeo, sed habeo timoris: offerre non audeo sacrificium, si uolueris assistere. Postremo scribo manu mea quod solus legas. Ita me Dominus ab omnibus tribulationibus liberet, quia non ab homine, neque per hominem, sed aperte mihi interdictum 703 aduerti. Cum enim essem sollicitus ipsa nocte, qua ad te, sicut petieras, proficisci parabam, uenisse quidem uisus es ad ecclesiam, sed mihi sacrificium offerre non licuit. Alia pretereo, que potui tacere, sed pertuli amore tuo, ut arbitror. Dominus faciat ut omnia cum tranquillitate cedant.  Multifarie de his nos admonet signis celestibus, prophetarum preceptis, uisionibus etiam pectorum. uult nos intelligere, quo rogemus eum, ut perturbationes auferat, pacem uobis imperantibus seruet, fides Ecclesie et tranquillitas perseueret, cui prodest Christianos et pios esse imperatores. Certe uis probari Deo. Omni rei tempus, ut scriptum est: Tempus, inquit, faciendi, Domine ; et: Tempus beneplaciti, Deus . Tunc offeres, cum sacrificandi acceperis facultatem, quando hostia tua accepta sit Deo. Omnino me delectaret habere gratiam imperatoris, ut secundum uoluntatem tuam agerem, si causa pateretur. Et simplex oratio sacrificium est: hec ueniam refert  illa offensionem: quia hec habet humilitatem, illa contemptum: Dei enim uox est, quod malit ut fiat mandatum eius, quam deferatur sacrificium. Clama istud Deus ad populum, Moyses annuntiat, apostolus Paulus predicat. Id facito quod intelligis in tempore plus placere. Misericordiam, inquit, malo quam sacrificium . Quasi non illi magis sint Christiani, qui peccatum condemnant suum, quam qui defendendum putant. Iustus enim in exordio sermonis accusator est sui . Qui se accusat cum peccauerit, iustus est, non ille qui se laudauerit. Et tu preuentus es, et ego non declinaui, non quod cauere debueram. Sed gratias Domino, quia uult seruulos suos castigare, ne perdat. Istud mihi commune est cum prophetis, et tibi erit commune  cum sanctis.«

Quomodo autem isdem beatus imperator publice penitens hec obaudierit monita, isdem beatus Ambrosius inter alia in Sermone quadragesimi diei defunctionis ipsius coram Honorio Augusto filio eius demonstrat. Qualiter etiam ceteri Christiani atque fideles Dei de communicatione huiusmodi periculum euadere ualeant, et Dominus in Euangelio de eo qui pro peccato correptus emendare noluerit demonstrat , et Paulus in Epistola ad Corinthios dicit: Nolite errare; neque fornicarii, neque idolis seruientes, neque adulteri, neque molles, neque masculorum concubitores, neque auari, neque ebriosi, neque maledici, neque rapaces regnum Dei possidebunt . Et item: Nunc  autem scripsi uobis, ne commisceamini. Si quis frater nominatur et est fornicator, aut auarus, aut idolis seruiens, aut maledicus, aut ebriosus, aut rapax, cum huiusmodi nec cibum sumere. Auferte malum ex uobis . Et sanctus Ioannes euangelista et Apostolus: Et nunc antichristi multi sunt . Et item: Omnis qui recedit, et non permanet in doctrina Christi, Deum non habet. Qui permanet in doctrina, hic Filium et Patrem habet. Si quis uenit ad uos, et hanc doctrinam non affert, nolite recipere eum in domum, nec Aue ei dixeritis: qui enim dicit illi Aue, communicat operibus illius malignis . Et ne quis dicat, 704 Rex est, quomodo me ab illius potero communicatione subtrahere? sciat sanctum Ioannem Baptistam ideo martyrio coronatum,  quia dicebat Herodi: Non licet tibi habere eam , quin adulteram mulierem. Et Paulus, ut premisimus, cum huiusmodi nec cibum sumere uetuit, qui et alibi dicit: An experimentum queritis eius qui in me loquitur Christus?  Et ipse Dominus in Euangelio clamat: Qui est ex Deo, uerba Dei audit: propterea uos non auditis, quia ex Deo non estis . Et item: Si diligitis me, mandata mea seruate: qui non diligit me, mandata mea non seruat . Et apostolus Ioannes: Qui dicit quia diligo Deum, et mandata eius non custodit, mendax est . Et Psalmus de Domino. Perdes omnes qui loquuntur mendacium . Et item apostolus  Ioannes in Apocalypsi: Nec intrabit in ea, id est in celesti Ierusalem, aliquid coinquinatum, faciens abominationem, et mendacium . Et item: Timidis autem, et incredulis, et exsecratis, et homicidis, et fornicatoribus, et ueneficis, et idololatris, et omnibus mendacibus, pars illorum erit in stagno ardenti igne et sulphure, quod est mors secunda . Sed et eos terribilis increpatio euangelica inuehit, qui dilexerunt gloriam hominum magis quam Dei , et eos increpant ac persequuntur qui se subtrahere uolunt ab omni fratre ambulante inordinate. De quibus uidelicet persecutoribus dicitur in Apocalypsi: Habeo aduersus te, quia permittis mulierem Iezabel, que se dicit prophetas docere, et seducere seruos meos, fornicari et manducare de idolothytis.  Et dedi illi tempus ut penitentiam ageret, et non uult penitere a fornicatione sua. Ecce ego mitto eam in lectum, et qui mechantur cum ea in tribulationem maximam, nisi penitentiam egerint ab operibus suis, et filios eius interficiam in mortem, et scient omnes Ecclesie, quia ego sum scrutans renes et corda, et dabo unicuique secundum opera sua . Eos autem qui redarguunt iniquitatem, quia huiusmodi non consentiunt, blande consolatur dicens: Scio tribulationem tuam et paupertatem tuam, sed diues es; et blasphemaris ab his qui se dicunt Iudeos esse, et non sunt, sed sunt synagoga Satane. Nihil horum timeas que passurus es. Ecce missurus est diabolus aliquos ex uobis in carcerem, ut tentemini; et habebitis tribulationem diebus decem. Esto  fidelis usque ad mortem, et dabo tibi coronam uite: qui uicerit, non ledetur a morte secunda . His uero, qui auctoritate ordinis, aut dignitate potestatis, uel fortitudine uirtutis, tali facto non possunt resistere, consulit diuina clementia, dicens in eadem Apocalypsi: uobis autem dico ceteris qui Thyatire estis: Quicunque non habent doctrinam hanc, qui non cognouerunt altitudinem Satane, quemadmodum dicunt non mittam super uos aliud pondus: tamen id quod habetis tenete, donec ueniam. Et qui uicerit, et qui custodierit usque in finem opera mea, dabo illi potestatem super gentes, et reget illas in uirga ferrea; tanquam uas figuli confringentur, sicut et ego accepi a Patre meo, et dabo illi stellam matutinam . Et sanctus Ambrosius in Epistolam  ad Corinthios dicit: »Si quis potestatem non habet quem scit reum abiicere, aut probare non ualet, immunis est: et iudicis non est sine accusatore 705 damnare, quia et Dominus Iudam, cum fur esset, quia non est accusatus, minime abiecit. Hanc autem excusationem ante Deum sacerdotes et principes ac primores terre habere non poterunt.« Unde et isdem beatus Ambrosius in eodem loco Epistole dicit: Et uos inflati estis, et non magis luctum habuistis, ut tolleretur de medio uestrum qui hoc opus fecit . »Superbiam, inquiens, illorum in tantum humiliat, ut non querulos iam sed magis supplices faciat. Erant enim et ipsi participes, dum paterentur reum tam ingentis facinoris  secum incorrectum conuenire, ut omnes uno consilio abiicerent eum si negaret emendare se. Cognito enim opere isto, pellendum illum fuisse de cetu fraternitatis dicit Apostolus; omnes enim crimen eius sciebant, et non arguebant: publice enim nouercam suam loco uxoris habebat. In qua re neque testibus opus erat, neque tergiuersatione aliqua poterat tegi crimen. Ego quidem sicut absens corpore, presens autem spiritu, id est absens facie, presens autem auctoritate spiritus, qui nusquam abest, iam iudicaui, ut presens, eum qui hoc admisit .« Hic aduertendum est, quia quicunque criminalia admisit peccata, unde iam sunt terminata iudicia ab illis Christi organis, qui cum illo in celo regnant, et in terris miraculis coruscant, apud quorum  mortuos natura cineres, sed Deo uiuos, meritorum miraculis demonstratur quia etiam in dictis et suis promulgationibus uiuunt, iam iudicati sunt, et nisi penitentiam egerint, predamnati: quamuis inertia nostra, ea, ad que ordinati et constituti sumus, in nostro et nobis commissorum periculo exsequi negligamus. Unde magnus Leo papa ad Anatolium Constantinopolitanum episcopum loquens de sancto Niceno concilio, quod et de aliis intelligendum fides tenet Catholica, scribit : »Sancti, inquiens, illi et uenerabiles Patres, qui in urbe Nicena, sacrilego Ario cum sua impietate damnato, mansuras usque in finem mundi leges ecclesiasticorum canonum condiderunt, et apud nos, et in toto orbe terrarum, in suis constitutionibus uiuunt, et si  quid usquam aliter quam illi statuere presumitur, sine cunctatione cassatur, ut que ad utilitatem perpetuam generaliter instituta sunt, nulla commutatione uarientur, nec ad priuatum trahantur commodum que ad bonum sunt commune prefixa.«

His denique perpensis, et aliis, que propter prolixitatem omisimus ponere, sanctarum Scripturarum, et regularum ecclesiasticarum auctoritatibus, considerato etiam periculo quisque suo, sed et is de quo agitur, ad se redeat, et aut actum suum rationi et auctoritati euidenter concordare demonstret, ne ipse peccans, sicut de Ieroboam Scriptura dicit , unde grauius Deum offendit alios peccare faciat, aut salubri consilio et auctoritati diuine, quia aliter saluari non potest, se subdat, et considerans quoniam  adolescentia et uoluptas uana sunt, pro breui et misera delectatione, quia pretium scorti uix unius est panis , non det alienis honorem suum, et annos suos crudeli, nec det carnem suam, ut peccare faciat animam suam, neque exhibeat 706 membra sua arma iniquitatis peccato , et gemat in nouissimis, quando consumpserit carnes et corpus suum, quando emendare non poterit, cum anima que per corpus gessit cuncta reddere compelletur. Sicque cogitans uias suas, et conuertens pedes suos in testimonia Domini, de his que perperam egit, per dignos penitentie fructus Domino et Ecclesie satisfaciat, et de cetero gressus suos dirigat secundum eloquia Domini per gratiam  eius, ut non dominetur illi omnis iniustitia  imitans conuersum Paulum, qui de se dicit: Et in me glorificabant Deum ; sicut Dominus iubet: Luceat lux uestra coram hominibus, ut uideant opera uestra bona, et glorificent Patrem uestrum qui in celis est .

Tandem de his, que in hac epistola peruenisse ad nos memorauimus, quantum Domino inspirante, ex sanctarum Scripturarum atque catholicorum Patrum doctrina, pro nostra mediocritate sensimus, compellente ueritate et superimposito ministerio diximus, nullius sane preiudicantes sententie, nec dehonorantes auctoritatem. »Nequeenim quisquam nostrum, ut olim sanctus Cyprianus dixerat , episcopum se esse episcoporum constituit,  aut tyrannico terrore ad obsequendi necessitatem collegas suos adigit, quando habeat omnis episcopus , pro licentia libertatis et potestatis sue arbitrium proprium, tam qui iudicari ab alio non possit, quam nec ipse potest alterum singulariter iudicare: sed sicut dicit Apostolus , unusquisque in suo sensu abundans, exspectemus uniuersi iudicium Domini nostri Iesu Christi, qui unus et solus habet potestatem, et preponendi nos in Ecclesie sue gubernatione, et de actu nostro iudicandi.«

Hoc tantum omnes dominos et consacerdotes nostros,  et nos cum illis pariter admonemus, ut secundum preceptionem magni Leonis pape ad Rusticum Narbonensem episcopum : »In his que dubia fuerint uel obscura, id nouerimus sequendum, quod nec preceptis euangelicis contrarium, nec decretis sanctorum inueniatur aduersum.«

Porro quia Redemptor noster, qui rex nobis pariter et sacerdos fieri dignatus est, sacerdos uidelicet, ut nos a peccatis hostia sue passionis emundet, rex, ut regnum nobis perenne tribuat, regnumque nos Deo et sacerdotes faciat, ac solus utrumque dignitate et nomine, rex scilicet, et sacerdos essentialiter fieri potuit, duo prouidentia sua constituit, ut sanctus Gelasius ad Anastasium imperatorem scripsit, quibus  principaliter mundus hic regitur, id est auctoritatem sacram pontificum, et regiam potestatem, in quibus tanto grauius pondus est sacerdotum, quanto etiam pro ipsis regibus hominum in diuino reddituri sunt examine rationem, de his duabus 707 excellentissimis dignitatum personis, beati Cypriani pontificis et martyris gloriosi sententias huic opusculo subnectere dignum duximus, ut attendentes ad formam sui nominis, quantum patitur humana fragilitas, in nullo exorbitent a regula sibi ab eodem pontifice pontificum, et rege regum tradite dignitatis. Ait enim in libro de duodecim seculi abusiuis, primo de rege, et postea de episcopo, quia quanto gradus est celsior, tanto casus est grauior,  et quanto est dignitas spiritalior, tanto ascensus sublimior. »Nonus, inquit , abusionis est gradus, rex iniquus. Etenim regem non iniquum, sed correctorem iniquorum esse oportet: unde in semetipso nominis sui dignitatem custodire debet. Nomen enim regis intellectualiter hoc retinet, ut subiectis omnibus rectoris officium procuret. Sed qualiter alios corrigere poterit, qui proprios mores, ne iniqui sint, non corrigit? quoniam iustitia regis exaltatur solium, et ueritate solidantur gubernacula populorum. Iustitia uero regis est, neminem iniuste per potentiam opprimere, sine acceptione personarum inter uirum et proximum suum iudicare: aduenis, et pupillis, et uiduis defensorem esse, furta cohibere, adulteria punire, iniquos non exaltare,  impudicos et histriones non nutrire, impios de terra perdere, parricidas et periurantes uiuere non sinere, ecclesias defendere, pauperes eleemosynis alere, iustos super regni negotia constituere, senes et sapientes et sobrios consiliarios habere, magorum, et hariolorum, pythonissarumque superstitionibus non intendere, iracundiam differre, patriam fortiter et iuste contra aduersarios defendere, per omnia in Deo uiuere, prosperitatibus non eleuare animum, cuncta aduersa patienter ferre, fidem catholicam in Deum habere, filios suos non sinere impie agere, certis horis orationibus insistere, ante horas congruas non gustare cibum. ue enim terre, cuius rex est puer, et cuius principes mane comedunt . Hec regni prosperitatem in presenti faciunt,  et regem ad celestia regna meliora perducunt. Qui uero secundum hanc legem non dispensat, multas nimirum aduersitates imperii tolerat. Idcirco enim sepe pax populorum rumpitur, et offendicula etiam de regno suscitantur, terrarum quoque fructus diminuuntur, et seruitia populorum prepediuntur: multi etiam dolores prosperitatem regni inficiunt, charorum et liberorum mortes tristitiam conferunt, hostium incursus prouincias undique uastant, bestie armentorum et pecorum greges dilacerant, tempestates ueris et hyemis terrarum fecunditatem et maris ministeria prohibent, et aliquando fulminum ictus segetes et arborum flores et pampinos exurunt. Super omnia uero regis iniustitia, non solum presentis imperii faciem fuscat, sed etiam filios  suos et nepotes, ne post se regni hereditatem teneant, obscurat. Propter piaculum enim Salomonis regnum domus Isrel Dominus de manibus filiorum eius dispersit, et propter iustitiam Dauid regis, lucernam de semine eius semper in Ierusalem reliquit . Ecce quantum iustitia regis seculo ualet, intuentibus perspicue patet. Pax populorum est tutamentum patrie, immunitas plebis, munimentum gentis, cura languorum, gaudium hominum, temperies eris, serenitas maris, terre fecunditas, solatium pauperum, hereditas filiorum, et sibimetipsis spes future beatitudinis. 708 Attamen sciat rex quod, sicut in throno hominum primus constitutus est, sic et in penis, si iustitiam non fecerit,  locum primatus habiturus est. Omnes namque, quoscunque peccatores sub se in presenti habuit, supra se modo plagali, in illa futura pena habebit.

 »Decimus abusionis gradus est episcopus negligens, qui gradus sui honorem inter homines requirit, sed ministerii sui dignitatem coram Deo, pro quo legatione fungitur, non custodit. Primum namque ab episcopo, quid sui nominis dignitas tenet, inquiratur. Quoniam episcopus, cum Grecum nomen sit, speculator interpretatur. Quare uero speculator ponitur, et quid a speculatore requiritur, Dominus ipse denudat, cum sub Ezechielis prophete persona episcopo officii sui rationem denuntiat, ita inquiens: Speculatorem dedi te domui Isrel. Audiens  ergo ex ore meo sermonem, nuntiabis eis ex me. Si autem uideris gladium uenientem, et tu non annuntiaueris ut reuertatur impius a uia sua, ipse quidem impius in impietate sua morietur, sanguinem autem eius de manu tua requiram. Si autem tu annuntiaueris, et ille non fuerit reuersus, ipse quidem in iniquitate sua morietur, sed tu animam tuam liberasti . Decet ergo episcopum, omnium enim speculator positus est, peccata diligenter intendere. Audiens ergo, et postquam attenderit, sermone si potuerit et actu corrigere, et si non potuerit, iuxta Euangelii regulam, scelerum operarios declinare. Si enim, inquit in Euangelio, peccauerit in te frater tuus, corripe illum inter te et ipsum solum. Si te audierit, lucratus es fratrem tuum. Si te  non audierit, adhibe tecum adhuc unum uel duos, ut in ore duorum uel trium testium stet omne uerbum. Si illos non audierit, dic Ecclesie: si Ecclesiam non audierit, sit tibi sicut ethnicus et publicanus . Tali ordine expellendus est, qui cuicunque doctori uel episcopo adherere contemnit. Et qui tali ordine expulsus fuerit, ab alio aliquo doctore siue episcopo recipi non debet. Qui ergo illum excommunicatum a catholico, illo non permittente, sibi iungit, iura sacerdotii sancti, quod Christianorum genus electum est, excedit. Hac ratione episcopum ad eos, quibus in speculationem positus est, esse oportet. Ceterum uero, qualis in semetipso esse debeat, in lege de sacerdote scribitur: uiduam aut repudiatam non accipiat uxorem . Et  Paulus apostolus exponit, ut ad gradum episcopi ueniens, sit sobrius, prudens, castus, sapiens, modestus, et hospitalis, filios habens subditos cum omni castitate, testimonium habens bonum ab his  qui foris sunt, proferens doctrinarum fidelem sermonem; ante episcopatum non plures habens uxores quam unam; non percussor, non bilinguis, non ebriosus, non neophytus, ut per hec ipse prius ostendat in opere, quod alios docet in sermone doctrine . Caueant ergo negligentes episcopi, quod in tempore uindicte Dominus per prophetam conqueritur: Pastores multi demoliti sunt populum meum , et non pascebant pastores gregem meum, sed pascebant pastores semetipsos . Sed potius procurent hi, quos constituit Dominus supra familiam suam, dare illis cibum in tempore suo mensuram tritici , puram scilicet, et probatam doctrinam, quatenus, ueniente Domino, mereantur audire: Euge, serue bone  et fidelis, quia supra pauca fuisti fidelis, supra multa te constituam; intra in gaudium Domini tui .« Hec denique duo alia abusiua sequuntur, que ab istorum 709 negligentia, et periculo secreta esse non possunt. Plebs uidelicet sine disciplina, quod ad negligentis episcopi reatum; Populus sine lege, quod ad regis iniqui prauitatem non dubium est pertinere. Sed et octo numero, que hec capitanea duo precedunt, id est, sapiens et predicator sine operibus, senex sine religione, adolescens sine obedientia, diues sine eleemosyna, femina sine pudicitia, dominus sine uirtute, Christianus contentiosus, pauper superbus, ad ista duo capitula, quibus principaliter mundus hic regitur, siue cum laude et gloria, siue cum uituperatione et iudicio, respicere dignoscuntur.  Quoniam episcopalis auctoritas predicando uita et uerbo, et regia dignitas regendo et corrigendo, preesse ac prodesse omnibus debent, qui disciplinam, id est ordinatam correctionem, et maiorum precedentium regularem obseruationem sequi et obseruare cupiunt. Eos autem qui diuina dicta et legum scita contemnunt, episcopus medicinali mucrone, ut membrum putridum a sanis abscidere, et rex iudiciali gladio impios debet de terra perdere, quatenus a summo Pastore et Rege regum cum sibi creditis ouibus et subiectis in futuro ac tremendo iudicio mereantur audire, ut boni et fideles serui in ministerio in quo fuerant constituti, ab ipso qui eos constituit Domino fideles inuenti, uenite, benedicti Patris mei, percipite regnum quod uobis paratum est  ab origine mundi , quod promisit qui non mentitur Deus diligentibus se, et uiuit et regnat ante omnia, et per omnia, et in omnia secula seculorum. Amen.





HINCMARI ARCHIEPISCOPI RHEMENSIS CAPITULA SYNODICA.



I. 710 CAPITULA PRESBYTERIS DATA ANNO 852.

 Anno 852 Kalendis Nouembris conuentu habito presbyterorum in metropoli ciuitate Rhemorum, inter cetera monita saluberrima, dum de legibus atque rebus ecclesiasticis ab Hincmaro presule tractaretur, hec in ultimo prolata sunt memorie commendanda, et summopere obseruanda.



CAP. I.---Ut presbyteri discant expositionem Symboli et orationis Dominice, etc., cum Symbolo Athanasii.

Ut unusquisque presbyterorum expositionem Symboli, atque orationis Dominice, iuxta traditionem orthodoxorum Patrum plenius discat, exinde predicando populum sibi commissum sedulo instruat. Prefationem quoque canonis, et eumdem canonem intelligat, et memoriter ac distincte proferre  ualeat, et orationes missarum, apostolum quoque et Euangelium bene legere possit: Psalmorum etiam uerba et distinctiones regulariter, et ex corde, cum canticis consuetudinariis pronuntiare sciat. Nec non et sermonem Athanasii de fide, cuius initium est: Quicunque uult saluus esse, memorie quisque commendet, et sensum illius intelligat, et uerbis communibus enuntiare queat.



711 CAP. II.---De scrutinio et ordine baptizandi.

Ut scrutinium, et omnem ordinem baptizandi, nulli penitus liceat ignorare.



CAP. III.---De exorcismis catechumenorum, et de baptismo infirmorum. Item de fontibus, ac uasis ad corporalia et pallas abluendas.

Exorcismos et orationes ad catechumenos faciendum,  ad fontes quoque consecrandum, et ceteras preces super masculos et feminas, pluraliter atque singulariter, distincte et rationabiliter memorie commendet. Similiter et ordinem baptizandi ad succurrendum infirmis. Et qui fontes lapideos habere nequiuerit, uas conueniens ad hoc solummodo baptizandi officium habeat, et similiter ad corporale lauandum, et ad pallas altaris, propria uasa habeantur, in quibus nichil aliud fiat.



CAP. Iu.---De ordine reconciliandi, et ungendi infirmos: deque exsequiis defunctorum, et de benedictione salis et aque.

Ordinem reconciliandi, iuxta modum sibi canonice reseruatum, atque ungendi infirmos, orationes quoque  eidem necessitati competentes memoriter discat.  Similiter ordinem et preces in exsequiis atque agendis defunctorum, nec minus exorcismos et benedictiones aque et salis.



CAP. u.---De aqua omni die Dominico ante missam benedicenda.

Ut omni Dominico die quisque presbyter in sua ecclesia ante missarum solemnia aquam benedictam faciat in uase nitido et tanto ministerio conuenienti, de qua populus intrans ecclesiam aspergatur: et qui uoluerit in uasculis suis nitidis ex illa accipiant, et per mansiones, et agros, et uineas, super pecora quoque sua, atque super pabula eorum, nec non et super cibos et potum suum conspergant.



CAP. uI.---De thuribulo et incenso.

Ut omnis presbyter thuribulum et incensum habeat,  ut tempore quo Euangelium legitur, et finito offertorio, super oblationem incensum, ut in morte uidelicet Redemptoris, ponat.



CAP. uII.---De pane ad eulogias benedicendo.

Ut de oblatis, que offeruntur a populo, et consecrationi supersunt, 712 uel de panibus, quos deferunt fideles ad ecclesiam, uel certe de suis, presbyter conuenienter partes incisas habeat in uase nitido et conuenienti, ut post missarum solemnia, qui communicare non fuerunt parati, eulogias omni die Dominico, et in diebus festis, exinde accipiant. Et illa, unde eulogias presbyter daturus est, ante in hec uerba benedicat, et sic accepturis distribuat, et micas ne incaute defluant custodiat: Domine sancte  Pater, omnipotens eterne Deus, benedicere digneris hunc panem tua sancta et spiritali benedictione, ut sit omnibus cum fide, et reuerentia, ac gratiarum tuarum actione sumentibus salus mentis et corporis, atque contra omnes morbos, et uniuersas cunctorum inimicorum insidias tutamentum. Per Dominum nostrum Iesum Christum Filium tuum, panem uite, qui de celo descendit, et dat uitam ac salutem mundo, et tecum uiuit, et regnat Deus in unitate Spiritus sancti, per omnia secula seculorum. Amen.



CAP. uIII.---De homiliis S. Gregorii, et de computo, cantuque ecclesiastico.

Homilias quadraginta Gregorii quisque presbyter  studiose legat, et intelligat; et ut cognoscat se ad  formam septuaginta duorum discipulorum in ministerio ecclesiastico esse promotum, sermonem predicti doctoris de septuaginta duobus discipulis a Domino ad predicandum missis plenissime discat, ac memorie tradat. Computo etiam necessario, et cantu per anni circulum, plenissime instruatur.



CAP. IX.---De matutinali officio, et horis explendis: et post missam quid agere presbyter debeat ante prandium.

 Mane matutinali officio expleto, pensum seruitutis sue canendo primam, tertiam, sextam, nonamque persoluat: ita tamen, ut postea horis competentibus, iuxta possibilitatem, aut a se, aut ab scholasticis publice compleatur.  Deinde peractis missarum solemniis, et fessis infirmis uisitatis, ad opus rurale, et quod sibi competit, exeat ieiunus: ut iterum necessitatibus peregrinorum hospitum, siue diuersorum commeantium, infirmorum quoque atque defunctorum, succurrere possit, usque ad statutam horam pro qualitate temporis et opportunitate.



CAP. X.---De cura hospitum et peregrinorum.

 Ut curam hospitum, maxime pauperum atque debilium, orphanorum quoque atque peregrinorum habeat, hosque ad prandium suum quotidie iuxta possibilitatem conuocet, eisque hospitium competenter tribuat.



713 CAP. XI. De sacris ministeriis ad wadium non dandis.

  Ut nullus presbyter presumat calicem, uel patenam, aut pallam altaris, uel uestimentum sacerdotale, aut librum ecclesiasticum, tabernario uel negotiatori, aut cuilibet laico, uel femine, in uadimonium dare: quia tanta est sanctitas sacri ministerii, ut salua altioris mysterii intelligentia, etiam per prophetam Dominus prohibuerit, ne cum sanctis uestimentis sacerdos procedat ad populum, sed intra sancta illa dimittat ad eum a colloquio diuino rediens . Et cui in tabernas ad bibendum a sacris canonibus ingredi prohibetur, sanctificata sacro ministerio nec ad contingendum immundis, quanto minus in uadimonium,  exhibere debet? sicut Stephanus sanctus papa et martyr ad sanctum Hilarium in suis decretalibus docuit .



CAP. XII.---Ut in ecclesia sine consultu episcopi nullus sepeliatur, et ut pro sepeliendis nichil exigatur.

Ut nemo presbyterorum quemquam in ecclesia sepeliat sine consultu episcopi, exceptis huiusmodi duntaxat personis, quas singillatim et priuatim in synodo signauimus: nec pro sepeliendis quiddam exenii exigat uel extorqueat. Si quid autem altari, uel ecclesie, aut sibi gratis oblatum fuerit a deuotis quibuslibet, cum benignitate recipere non interdicimus.



CAP. XIII.---Ut presbyteri a publice peccantibus, uel a penitentibus, quo eis faueant, munera non accipiant.


 Ut nemo presbyterorum exenium, uel quodcunque emolumentum temporale, imo detrimentum spiritale, a quocunque publice peccante uel incestuoso accipiat, ut nobis uel ministris nostris peccatum illius reticeat: nec pro respectu cuiusque persone, aut consanguinitatis, uel familiaritatis, alienis peccatis communicans, hoc nobis uel ministris innotescere detractet: nec a quocunque penitente aut gratiam, aut fauorem, aut munus suscipere presumat, ut minus digne penitentem ad reconciliationem adducat, et ei testimonium reconciliationis ferat, et quocunque  liuore alium quemlibet dignius penitentem a reconciliatione remoueat: quia hoc simoniacum et Deo et hominibus abominabile est.



CAP. XIu.---Quomodo in conuiuiis defunctorum aliarumue collectarum gerere se debeant.

 Ut nullus presbyterorum ad anniuersariam diem, uel tricesimam tertiam, uel septimam alicuius defuncti, aut quacunque uocatione 714 ad collectam presbyteri conuenerint, se inebriare presumat, nec precari in amore sanctorum uel ipsius anime bibere, aut alios ad bibendum cogere, uel se aliena precatione ingurgitare: nec plausus et risus inconditos, et fabulas inanes ibi referre aut cantare presumat, nec turpia ioca cum urso uel tornatricibus  ante se facere permittat, nec laruas demonum, quas uulgo talamascas dicunt, ibi anteferre consentiat: quia hoc diabolicum est, et a sacris canonibus prohibitum. Sed cum honestate et religione prandeat, et ad tempus ad suam ecclesiam redeat. Summopere etiam quisque cauens, sicut de statu suo uult gaudere, ut non quacunque occasione, aut parem suum, aut alium quemlibet, ad iram et rixam uel contentionem, quanto magis ad pugnam uel ad cedem aliquo uerbo irritet, seu prouocet, nec prouocatus ad hoc quisque prosiliat: quia in talibus comessationibus et potationibus, sicut irreligiosi faciunt, semper se immiscet diabolus  Quando autem conuenerint presbyteri ad aliquod conuiuium, decanus, aut  aliquis prior illorum, uersum ante mensam incipiat, et cibum benedicat: et tunc secundum suum ordinem consedeant, alter alterius honorem portantes, et per uicissitudines cibum et potum benedicant, et aliquis de illorum clericis aliquid de sancta lectione legat; et post refectionem similiter sanctum hymnum dicant, ad exemplum Domini et Saluatoris ac discipulorum eius, sicut illum in cena fecisse legimus . Et sic se contineant omnes presbyteri in omni loco, maxime in talibus, ne sicut dicit Apostolus, uituperetur ministerium nostrum .



CAP. Xu.---Quid cauendum sit presbyteris, quando per Kalendas inter se conueniunt.


 Ut quando presbyteri per Kalendas simul conuenerint, post peractum diuinum mysterium, et necessariam collationem, non quasi ad prandium ibi ad tabulam resideant, et per tales inconuenientes pastellos se inuicem grauent, quia inhonestum est et onerosum. Sepe enim tarde ad ecclesias suas redeuntes maius damnum de reprehensione conquirunt, et de grauedine mutua contrahunt, quam lucrum ubi faciant. Nam de huiusmodi conuentu, qui sub religionis obtentu agebatur, Paulus apostolus conuenienter reprehendit Corinthios , qui inconuenienter cenam Dominicam manducare conueniebant. Sic et  qui ad cenam Dominicam, id est ad collationem uerbi sub occasione conueniunt, et ex ueritate uentris causa coniunguntur, reprehensibiles et coram Deo et coram hominibus habentur. Et ideo peractis omnibus, qui uoluerint, panem cum caritate et gratiarum actione in domo confratris sui simul cum fratribus suis frangant, et singulos biberes accipiant maxime autem ultra tertiam uicem poculum ibi non contingant, et ad ecclesias suas redeant.



715 CAP. XuI.---De confratriis, earumque conuentibus, quomodo celebrari debeant.

Ut de collectis, quas geldonias uel confratrias uulgo uocant, sicut iam uerbis monuimus, et nunc scriptis expresse precipimus, tantum fiat, quantum ad auctoritatem et utilitatem atque rationem pertinet:  ultra autem nemo neque sacerdos, neque fidelis quisquam, in parochia nostra progredi audeat. Id est in omni obsequio religionis coniungantur: uidelicet in oblatione, in luminaribus, in oblationibus mutuis, in exsequiis defunctorum, in eleemosynis, et ceteris pietatis officiis: ita ut qui candelam offerre uoluerint, siue specialiter, siue generaliter, aut ante missam, aut inter missam antequam Euangelium legatur, ad altare deferant. Oblationem autem,  unam tantummodo oblatam, et offertorium pro se suisque omnibus coniunctis et familiaribus offerat. Si plus de uino uoluerit in butticula uel canna, aut plures oblatas, aut ante missam aut post missam presbytero uel ministro illius tribuat, unde populus in eleemosyna et benedictione illius eulogias accipiat, uel presbyter supplementum aliquod habeat. Pastos autem et comessationes, quas diuina auctoritas uetat, ubi et grauedines, et indebite exactiones, et turpes ac inanes letitie et rixe, sepe etiam, sicut experti sumus, usque ad homicidia et odia et dissentiones accidere solent, adeo penitus interdicimus ut qui de cetero hoc agere presumpserit, si presbyter fuerit, uel quilibet clericus, gradu priuetur, si laicus, uel femina usque ad satisfactionem  separetur. Conuentus autem talium confratrum, si necesse fuerit ut simul conueniant, ut si forte aliquis contra parem suum discordiam habuerit, quem reconciliari necesse sit, et sine conuentu presbyteri et ceterorum esse non possit, post peracta illa que Dei sunt, et Christiane religioni conueniunt, et post debitas admonitiones, qui uoluerint eulogias a presbytero accipiant, et panem tantum frangentes, singuli singulos biberes accipiant, et nichil amplius contingere presumant, et sic unusquisque ad sua cum benedictione Domini redeat.



CAP. XuII.---Ut, defuncto presbytero, nullus sine consultu episcopi ecclesiam illius aut capellam appetat.

Ut si quilibet presbyterorum defunctus fuerit,  uicinus presbyter apud seniorem secularem nulla precatione, uel aliquo exenio, ecclesiam illam obtineat, que titulus per se constans antea exstitit, sed neque capellam, sine consultu nostro. Quod si fecerit, diffinitam sententiam sibi prolatam suscipiat, sicuti de episcopo canonica decreuit auctoritas, ut qui per ambitionem maiorem ciuitatem appetierit, et illam perdat quam tenuit, et illam nequaquam obtineat, quam usurpare tentauit.



II. 716 CAPITULA QUIBUS DE REBUS MAGISTRI ET DECANI PER SINGULAS ECCLESIAS INQUIRERE, ET EPISCOPO RENUNTIARE DEBEANT.


Hec omni anno inuestiganda sunt a magistris et decanis presbyteris per singulas matrices ecclesias, et per capellas parochie nostre, et nobis Kalendis Iuliis renuntianda. Similiter etiam inuestigandum et renuntiandum est nobis qualiter obseruentur et custodiantur illa que capitulatim obseruanda presbyteris dedimus.

 I. Inquirendum in qua uilla, aut cuiuslibet sancti honore, pretitulatus sit presbyter, uel a quo fuerit ordinatus.

II. Si habeat mansum habentem bunnuaria duodecim, preter cemeterium, et cortem, ubi ecclesia et domus ipsius continetur, aut si habeat mancipia quatuor.

III. Quot mansos habeat in sua parochia ingenuiles et seruiles, aut accolas, unde decimam accipiat.

 Iu. Qualia sint indumenta altaris, quot noua et quot uetusta, qualiter nitida: quo metallo sint capse et cruces cooperte, aut si diligenter recondite sunt reliquie in altari: si ipse capse seris munite sunt.

u. Quos et quot libros habeat, aut si bene sint recitati.

uI. Qualia aut quot sacerdotalia uestimenta habeat, et qualiter sint nitida, aut in nitido loco collocentur.

 uII. Si habeat locum preparatum, ubi effundi possit aqua quando abluuntur uasa altaris, aut os uel manus post perceptionem sacre communionis. Aut si ipse presbyter propriis manibus, aut diaconus, aut subdiaconus eius, lauet primo corporale.

uIII. Quo metallo sit calix et patena, aut qua diligentia custodiantur, aut si habeat pyxidem, ubi congrue possit recondi sacra oblatio reserunda ad uiaticum infirmis.

IX. Ut chrisma et oleum consecratum sub sera recondantur.

X. Si ipse presbyter uisitet infirmos, et inungat oleo sancto, et communicet per se, et non per quemlibet, et ille ipse communicet populum, nec tradat communionem cuiquam laico ad deferendum in domum  suam causa cuiuslibet infirmi.

XI. Si habeat clericum qui possit tenere scholam, aut legere epistolam, aut canere ualeat, prout necessarium sibi uidetur.

XII. Inuestigandum nichilominus de luminaribus ecclesie, aut quot cerarios habeat ipse titulus.

717 XIII. Qualiter sit cooperta ecclesia, aut si sit camerata, et ut ibi columbe uel alie aues non nidificent, propter immunditiem uel importunitatis inquietudinem.

XIu. Quo metallo habeant ibidem signa.

Xu. Si atrium habeat munitum, aut si cellam propriam habeat iuxta ecclesiam, aut si suspiciosa in circuitu ostiola sint.

XuI. Ut ex decimis quatuor portiones fiant iuxta  institutionem canonicam, et ipse sub testimonio duorum aut trium fidelium studiose et diligenter diuidantur: et ut de duabus portionibus, ecclesie et episcopi, ratio reddatur per singulos annos quid inde profecerit in ecclesia.

XuII. Ut matricularios habeat iuxta qualitatem loci, non bubulcos aut porcarios, sed debiles et pauperes, et de eodem dominio. Nisi forte ipse presbyter habeat fratrem, aut aliquem propinquum debilem, aut pauperrimum, qui de eadem decima sustentetur: reliquos autem propinquos, si iuxta se habere uoluerit, de sua portione uestiat atque pascat.

XuIII.  Inuestigandum similiter, si nichil patrimonii habens, quando prouectus est ad ordinem ecclesiasticum,  postea emerit predia, cuius iuris sint: quoniam ecclesie, ad quam de nichil habentibus promotus est, esse debent iuxta canonice auctoritatis decretum.

XIX.  Inquirendum, si occasione huius precedenti capituli aliquis presbyterorum abhinc de reditibus ecclesie, uel oblationibus ac uotis fidelium, alieno nomine res comparauerit, et ibi structuras fecerit, uel que ad ecclesiam pertinent ibi collocauerit, et mulierum frequentationem inibi fieri permiserit, uel, quod turpius est, tales mulieres ibi habuerit, que lanificium suum exerceant, et curam domus agant, et ad eadem loca presbyter incongrue recurrerit, frequentauerit, uel  manserit: quoniam contra decreta canonum hoc malum agitur a quibus perpetratur; quia sicut nec suo, ita nec alieno nomine presbyter, uel quilibet sub regula, fenus exercere debet, multo minus autem fraudem facere de facultatibus ecclesiasticis: quoniam hoc agere sacrilegum est, et par crimen Ananie et Saphire, atque Iude furis, qui sacras oblationes, que ad usus fidelium ac pauperum mittebantur, asportabat et furabatur. Nam aliud est sine dispendio ecclesie amicis uel parentibus pauperibus, aut quibuslibet necestuosis, ex caritate cum mensura et ratione subuenire, uel adiutorium ferre, et aliud cum destructione ecclesie, uel dissipatione facultatum ecclesiasticarum, quasi furtim, imo furtim, que ecclesie esse debuerant, et usibus,  illius ac pauperum seu hospitum impendi, carnalium carnaliter usibus sine diuino respectu inseruire. Et de nichil habentibus promotus presbyter non presumat que de facultatibus ecclesie comparauerit uendere, uel quasi 718 ad casam Dei tradere, nisi ad ecclesiam cuius proprie esse debent, sine consultu episcopi.

XX. Inquirendum, si de tabernis et de comessationibus, et de familiaritate indebita mulierum se custodiant presbyteri, sicut sepissime interdiximus et interdicimus: quia ad contumeliam nostram laici me petunt, ut si euidenter cum testibus, quo negari non possit a quoquam, presbyterum in tabernis inuenerint, caballum et cappam inde eis habere liceat. Quapropter si abhinc presbyteri se de talibus non  cauerint, quia diuinum non timent iudicium, temporalem illis inueniemus contumeliam, et seculare illorum incorrigibilitati adinueniemus detrimentum.


De illicito clericorum accessu ad feminas, et qua ratione de illo arguendi uel purgandi sint.

XXI.  De accessu autem, et frequentatione, ac cohabitatione clericorum cum feminis, unde secundum sacros canones in omnibus synodis specialiter interdiximus, firmiter et expresse atque sollicite a nobis et a comministris nostris est inquirendum. Sicut enim his qui Domini in carne aduentum precesserunt, et his qui subsequentur, pro temporum ratione sunt sacramenta disparia, ad religionem tamen unius eiusdemque fidei et salutis recurrentia,  et, ut scriptum est, Pertransibunt plurimi, et multiplex erit scientia , per incrementa temporum, tam per seipsum, quam et per angelos in ueteri Testamento, in Nouo autem similiter per se, et per doctores catholicos et magistros Ecclesie, qui et attestante propheta angeli nominantur, aucta est subtilitas et multiplicatio preceptorum. Per se quidem Dominus in paradiso Ade, et post diluuium Ne et Abrahe de circumcisione dedit precepta: legem autem per angelos Moysi mediatori et populum, ut ostendit Apostolus. In Nouo autem inter se Testamento incarnatus per se dicens, Audistis quia dictum est: Diliges proximum tuum, et odio habebis inimicum tuum. Ego autem dico uobis  Diligite inimicos uestros . Et: Nisi abundauerit iustitia uestra plusquam Scribarum et Phariseorum, non intrabitis in regnum celorum . Et: Dictum est antiquis: Qui occiderit, reus erit iudicio. Ego autem dico uobis, quia omnis qui irascitur fratri suo, reus erit iudicio . Et per sanctos suos, de quibus dictum est: Non uos estis qui loquimini, sed Spiritus Patris uestri qui loquitur in uobis , per incrementa temporum uirtutem castitatis excrescere, maxime autem apud ministros Ecclesie docuit, decernens hoc modo per mysticam Nicenam synodum : »Interdixit per omnia magna synodus, non episcopo, non presbytero, non diacono, nec alicui omnino qui in clero est, subintroductam habere mulierem, nisi forte matrem,  aut sororem, aut amitam, uel eas tantum personas que suspiciones effugiunt.« Et inde lex a Christianis 719 imperatoribus est promulgata hoc modo : »Quicunque clericatus utuntur officio, extranearum mulierum familiaritatem habere prohibentur: matrum, sororum, uel filiarum sibi solatia intra domum suam nouerint tantum esse concessa.« Sed quia sub occasione istarum personarum alie mulieres subintroduci ceperunt, sancti Africani canones decreuerunt , ut »nec ipsi episcopi, aut presbyteri, soli habeant accessum ad uiduas, uel uirgines, uel ad quascunque feminas: sed ubi aut clerici presentes sint, aut graues aliqui Christiani.« Unde, sicut beatus Gregorius ad  ministros Ecclesie Romane scripsit , beatus Augustinus nec cum sorore habitare consenserit dicens: »Que cum sorore mea sunt, sorores mee non sunt.« Et ex hoc dicit sanctus Gregorius: »Docti ergo uiri cautela magna nobis esse debet instructio. Nam inhoneste presumptionis est, quod fortis pauet, minus ualidum non timere. Sapienter enim illicita superabit, qui didicerit etiam non uti concessis.« Et hinc Christiani imperatores legem decreuerunt dicentes : »Presbyteris, et diaconis, et subdiaconis, et aliis in clero scriptis, non habentibus uxores, secundum diuinas regulas interdicimus et nos mulierem habere in sua domo, excepta matre  et filia et sorore, et aliis personis, que omnem querelam effugiunt. Si quis autem aduersus istam obseruationem mulierem in sua domo habuerit, que potest suspicionem inferre turpitudinis, et ille a conclericis suis audierit, quod cum tali muliere non debeat habitare, et noluerit eam a sua domo repellere, uel accusatore emergente probatus fuerit inhoneste cum tali muliere uersari, tunc episcopus secundum ecclesiasticos canones clero eum repellat, curie ciuitatis cuius clericus est tradendum.« Et ut sanctus Innocentius , et predecessor eius Siricius scribunt: »Si priscis temporibus de templo Dei sacerdotes anno uicis sue non discedebant, sicut de Zacaria legimus, nec domum suam omnino tangebant, quibus utique propter  sobolis successionem uxoris usus fuerat relaxatus, quia ex alia tribu, et preter ex semine Aaron, ad sacerdotium nullus fuerat preceptus accedere, quanto magis hi sacerdotes uel Leuite pudicitiam seruare debent, quibus uel sacerdotium, uel ministerium sine successione est, nec preterit dies quo uel a sacrificiis diuinis, uel a baptismatis officio uacent? Nam si Paulus etiam laicis scribit dicens: Abstinete ad tempus, ut uacetis orationi , quanto magis sacerdotes, quibus et orandi et sacrificandi iuge officium est, semper debebunt ab eiusmodi consortio abstineri? Qui si contaminatus fuerit a carnali concupiscentia, quo pudore uel sacrificare forsitan usurpabit? aut qua conscientia, quoue merito exaudiri se credit, cum dictum sit:  Omnia munda mundis, inquinatis autem et infidelibus nichil mundum?  Et ne quis dicat, Si habito cum mulieribus, sufficit mihi conscientia mea, dicente Apostolo: Gloria nostra hec est, testimonium conscientie nostre , attendat quod item idem dicit Apostolus, per quem, ut ipse ueraciter 720 fatetur, loquitur Christus: Prouidentes bona non solum coram Deo, sed etiam coram omnibus hominibus . Et item precepit, ut sine offensione omnibus simus, ne pereat in nostra conscientia frater, propter quem Christus mortuus est, sic inquiens: Peccantes in fratres, et percutientes conscientiam eorum infirmam, in Christum peccatis . Et ideo repleti Spiritu sancto statuerunt sancti Patres nostri, ut ministri altaris  mulieribus non cohabitent, neque subintroducant secum mulieres, ne uel concupiscentia conscientiam suam urant, uel consensu pessimo polluant, et ne uel mala suspicione infirmorum conscientias maculent. Proinde de concubitu presbyterorum cum feminis per parochianos uel uicinos cuiuscunque presbyteri inquirere non laborabimus. Abolita est quippe uetus heresis, que cynica, id est canina, propter impudentiam fuerat appellata, dicens concubitum esse naturalem, et ob id agendum sine uerecundia publice, cum legamus primos homines mox post peccatum in obedientie sensisse concupiscentiam in membris genitalibus, et a mutuis conspectibus contexisse. Nam licet humane mentis cecitas  in operatione turpitudinis diuinis et angelicis, atque sanctorum qui in celis sunt, oculis abscondi non possit: tamen etiam quilibet rusticanus concumbens et cum propria coniuge, prout potest plurimorum deuitat aspectus: quanto magis presbyter, si sensum hominis habet, malum agens curabit abscondere, propter quod patefactum scit se non solum ecclesiasticum gradum amittere, sed et sua que habet in seculo perdere? Non igitur de hoc inuerecunde queremus, quod et Apostolus non nudo, sed uelato nomine loquens apud legitime coniugatos, studuit appellare dicens: Iterum reuertimini in idipsum . Et: Ne quis circumueniat in negotio fratrem suum . Tantummodo autem de accessu et frequentatione ac cohabitatione  presbyterorum contra canonicum interdictum cum feminis per tales homines inquiremus, sicut sancti Africani canones iubent , id est, quos publice leges ad accusationem uel testimonium recipiunt, siue in mallo, siue in audientia. Et si quiscunque presbyter, non solum in nostra parochia, sed in nostra diecesi confessus, uel legali ac regulari iudicio fuerit conuictus, de cohabitatione uel frequentatione, siue accessu cum feminis contra canones, modis omnibus, secundum decreta beati Gregorii, sine gradus sui restitutione deponetur, et iuxta capitulum magni Leonis pape, quod dicit : Hoc itaque admonitio nostra denuntiat, quod si quis fratrum contra hec constituta uenire tentauerit, et prohibita fuerit,  ausus admittere, a suo se nouerit officio submouendum, nec communionis nostre futurum esse consortem, qui sotius noluit esse discipline. Ne quid uero sit quod pretermissum forte a nobis credatur, omnia decretalia constituta tam beate recordationis Innocentii, quam omnium decessorum nostrorum, que de ecclesiasticis ordinibus, et canonum promulgata sunt disciplinis, 721 ita a uestra dilectione custodiri debere mandamus, ut si quis in illa commiserit, ueniam sibi deinceps nouerit denegari.« Nam et beatus Augustinus suo archiepiscopo de Abundantio presbytero sue parochie ita scripsit : »Quia cum non ambularet uias seruorum Dei, non bonam famam habere cepit. Qua ego conterritus, non tamen temere aliquid credens, sed plane sollicitior  factus, operam dedi, si quo modo possem ad aliqua male conuersationis eius certa peruenire indicia. Ac primo comperi eum pecuniam cuiusdam rusticani de uino apud se commendato interuertisse, ita ut nullam inde posset probabilem rationem reddere. Deinde conuictus atque confessus est, cum secum nullum clericum haberet, apud quamdam male fame mulierem, et prandisse, et cenasse, et in uicina et in eadem domo mansisse. Nam que negauit Deo dimisi: que occultare permissus non est iudicaui.« Propterea, sicut S. Gregorius decreuit, per idoneos, ut premisimus, testes sacramento inquiretur de male fame presbytero, et qui proinde iurabunt, hoc modo singuli iurent: »De hoc quod me interrogabis de isto presbytero, quid inde sciam,  me sciente nec mendacium tibi dicam, nec ueritatem reticebo, si me Deus adiuuet, et isti sancti Dei.« Post istud sacramentum, interrogari debet hoc modo: »Sancti canones precipiunt, ut presbyter talem accessum, et frequentationem, ac cohabitationem cum feminis non habeat, unde mala suspicio, et inconueniens sacerdoti fama possit exire. Propterea dic mihi, si uidisti, aut pro certo scis talem accessum, uel frequentiam, aut cohabitationem feminas habere cum isto presbytero, unde mala suspicio esse possit, et mala fama exire possit, in illo sacramento quod modo iurasti ut ueritatem inde non reticeas, et mendacium inde non dicas.« Et exceptis accusatoribus, septem sint testes idonei, qui inde ueritatem  per sacramentum dicant, ex quibus sex iurent, et septimus, si conditio uel qualitas persone permittit, ad iudicium exeat quod illi ex ueritate inde per sacramentum dixerunt: quia multi iam deprehensi apud nos habentur, quoniam pretio conducti se periurauerunt. Et si hoc modo presbyter conuictus fuerit de inconuenienti cohabitatione cum feminis, deponetur, sicut Zosimus papa decreuit dicens : »Sciat quisquis postposita Patrum et apostolice sedis auctoritate neglexerit, a nobis districtius iudicandum, ut loci sui minime dubitet sibi non constare rationem, si hoc putat post tot prohibitiones impune posse tentari. Contumelie enim studio fit, quidquid interdictum toties usurpatur.«

 XXII. In lege est statutum, quod et in Euangelio est confirmatum, ut in ore duorum uel trium testium stet omne uerbum . Et Apostolus Timotheo precipit , in cuius persona, ut Leo dicit, omnium Christi sacerdotum numerum erudiuit, ut accusatio aduersus presbyterum non recipiatur, nisi sub duobus uel tribus testibus. Et 722 sacrum Nicenum concilium  neophytum episcopum, a duobus uel tribus testibus redargutum, a clero abstinere precepit. Sed quia in historia Susanne  duos testes, qui idonei populis uidebantur, et in historia Nabuthe , uerum et in historia passionis Domini, duos testes dixisse falsum testimonium legimus : quoniam Christus Dei uirtus et Dei  sapientia dicit, Per me conditores legum iusta decernunt : et sanctus Gregorius frequenter in epistolis suis causam ministrorum ecclesiasticorum legaliter et regulariter precipit definiri: et sanctus Augustinus exponens sententiam. Apostoli, Si quis frater nominatur fornicator , et cetera, dicit: »Noluit Apostolus hominem ab homine iudicari ex arbitrio suspicionis, uel etiam extraordinario usurpato iudicio; sed potius ex lege Dei secundum ordinem Ecclesie, siue ultro confessum, siue accusatum atque conuictum, eam nominationem uolens intelligi, que fit in quemquam cum sententia ordine iudiciario, et que cum integritate profertur. Nam si nominatio sola sufficit, multi damnandi sunt innocentes, quia sepe falso in quemquam crimen  nominatur. In accusatione presbyterorum de numero testium idoneorum auctoritatem legum sequendam uidimus, ut septem testes, ut supra diximus, idonei requirantur: et si ratio uel causa cegerit, quatuordecim uel uiginti et unus testes querantur, ut ueritas patefacta monstretur.

XXIII.  Si autem mala fama ex uerisimilitudine per parochiam de presbytero exierit, et accusatores atque testes legales defuerint, ne infirmorum corda de mala fama presbyteri percutiantur, et ne uituperetur ministerium nostrum, neue securiores presbyteri existentes licentius in peccatum labantur, secundum decretum Gregorii iunioris sit iusiurandum in medio, et habeat  male fame presbyter in sacramento purgationis sue eum testem, quem habebit et iudicem.

XXIu. Et quoniam legimus in epistolis beati Gregorii, sepe infamatum sacerdotem in purgatione sue fame tantum iusiurandum prebuisse, et legalis atque apostolica et canonica auctoritas trium testium testimonium recipit ad condemnationem, non abs re uidetur si recipiatur ad purgationem. In Historia quoque sacra, et in epistola beati Gregorii, legimus beatum Petrum apostolorum principem, cum a fidelibus reprehensus fuerit cur ad gentiles intrasset, humili eos ratione placasse, atque in causa reprehensionis sue etiam testes adhibuisse dicens, uenerunt autem mecum et sex fratres isti . Et Carthaginenses canones decernunt ,  ut si presbyteri uel diaconi fuerint accusati, adiuncto sibi ex uicinis locis proprius episcopus legitimo numero collegarum, id est una secum in presbyteri nomine sex, in diaconi tres, auctoritati conuenire ducimus, ut si presbyter infamatus fuerit, et accusatores uel testes idonei defuerint, secundum qualitatem ac quantitatem cause atque persone, et utilitatem 723 ac sanationem cordium infirmorum, aut singulis, aut cum aliis duobus testibus, aut cum aliis sex testibus, seipsum sacramento a mala opinione purget. Et non est contrarium decreto Gregorii iunioris, si plures testes ad purgationem infamati presbyteri requirantur: quia scribens idem pontifex ad Bonifacium episcopum per Denualdum presbyterum dicit, ut si probari idoneis testibus presbyter  infamatus nequiuerit, sit iusiurandum in medio, et non diffiniuit utrum ipse solus, an cum aliis iuret.

XXu. Et quoniam, ut scriptum est, et in angelis reperta est nequitia, et teste Malachia propheta, atque Ioanne euangelista, sacerdotes angeli appellantur, et experti sumus quosdam ad inuicem conspirasse, ut se mutuo in sua purgatione adiuuarent, sed reuera nocerent, sicut et presbyteri pleni iniqua cogitatione aduersus Susannam conspirauerunt, non incongrue uidetur, ut cum credibili misso episcopi, presbyteri qui in purgatione infamati sacerdotis, et una cum eo ad iusiurandum se obtulerint, talem examinationem per aduocatum infamati presbyteri recipiant, ut in sacramento se Deo non perdant,  sicut quosdam hinc iam reuictos comperimus.

XXuI. Quia uero, ut sanctus Augustinus dicit, noua morborum genera noua querere cogunt medicamentorum experimenta, ac prefatis auctoritatibus instructi, non preiudicantes, si que sunt, sanius intelligentium sententiis, hoc modo agenda uidimus, quatenus et presbyteros a luxurie charybdis precipitio reuocare, et toties repetitam canonum prohibitionem a preuaricantibus quoquo modo possimus euindicare, et nos de dissoluta correptione non iudicemur, sicut Heli sacerdos damnatus est, quia filios suos segnius ac lenius quam debuerit corripuerat, et ipsi filii eius perierunt : quia, ut Leo dicit : »Inferiorum ordinum  culpe ad nullos magis referende sunt, quam ad desides negligentesque rectores, qui multam sepe nutriunt pestilentiam, dum necessariam dissimulant adhibere medicinam.« Et sanctus Gregorius dicit: »Qui non corrigit resecanda, committit.« Et item Leo scribens ad Ianuarium episcopum, singulis nobis dicit : »Non autem dubitet dilectio tua, nos si, quod non arbitramur, neglecta fuerint que pro custodia canonum et pro fidei integritate decernimus, uehementius commouendos: quia ut Hilarus papa dicit: Non minus in sanctarum traditionum delinquitur sanctiones, quam in ipsius Domini iniuriam prosilitur.« Qualiter autem his agendum sit, qui per contemptum in sanctarum traditionum sanctiones delinquunt, uel in ipsius Domini iniuriam  prosiliunt, sanctus Leo ad Rusticum episcopum decernit : »Huiusmodi, inquiens, lapsis ad promerendam misericordiam Dei priuata est expetenda secessio, ubi illis satisfactio, si fuerit digna, sit etiam fructuosa. A qua districtionis regula, sancto Spiritu promulgata, non licet nobis quacunque pietate indebita declinare: quia etsi debetur 724 compassio proximis, rectitudo tamen debetur uitiis. Unde sacra Scriptura simplicitati rectitudinem semper coniungit: quia simplicitas sine rectitudine fatuitas est. Simplicitas igitur erga uitia, sicut catholici doctores dicunt, dissoluta et stulta est: et rectitudo erga proximos, sine pietatis simplicitate, austera existit et dura.«

Ab isto loco usque ad finem istius capituli non est  datum presbyteris.


Quod de crimine confessi uel conuicti merito sint a gradu ecclesiastico deponendi.

Et ne quidam, contra Apostolum delectantes, non solum uocum, sed et constitutionum ac factorum nouitate, qui, ut audiuimus, dicunt non debere presbyterum uel diaconem de crimine confessum siue conuictum deponere, sed tantum suspendere, quia sic possunt confessionem et penitentiam, sicut et alii homines, facere, nos dicant cum Nouatianis penitentiam quibuslibet denegare, que cum orthodoxis doctoribus, de penitentia et degradatione ecclesiasticorum ministrorum sentimus, eorum sensibus et uerbis dicemus. Ipsi autem, iuxta Apostolum,  sanam doctrinam non sustinentes, habentes speciem quidem pietatis, uirtutem autem eius abnegantes, quia ut sanctus Ambrosius in explanatione psalmi Beati immaculati, et beatus Celestinus papa scribens ad Nestorium dicunt: »Et pietas ex qua nascitur frequenter impietas, uiderint qualiter se a laqueo liberent, quo se innectunt, ponentes in celum os suum, et loquentes aduersus sacros canones, ut Leo dicit , spiritu Dei conditos, et totius mundi reuerentia consecratos, qui sequentes apostolicam doctrinam dicunt in crimine detectos non oportere ad ecclesiasticum gradum accedere, uel in clericatu manere, uel ad clericatum redire.« Unde magnus Leo maximo rugitu de urbe Roma, orbis scilicet capite,  per totum mundum intonat, decernens »ut episcopi a prestitutis canonibus nulla aut negligentia aut presumptione discedant, et si quis sacerdotum contra constituta uenire tentauerit, et prohibita fuerit ausus admittere, a suo se nouerit officio submouendum. Et Hilarus Papa dicit , quia non minus in sanctarum traditionum sanctiones delinquitur, quam in ipsius Domini iniuriam prosilitur.« Et Gelasius: »Comperimus, inquit, nonnullos in ipsis ordinibus constitutos grauibus facinoribus non repelli, cum et Apostolus clamet nemini cito manus imponendas, neque communicandum peccatis alienis: et maiorum ueneranda constituta pronuntient huiusmodi, etiamsi forte subrepserint, tam qui ante peccauerunt detectos oportere depelli, quam sacre  professionis oblitos preuaricatoresque sancti propositi proculdubio submouendos.« Et sanctus Gregorius ad Anthemium subdiaconum : »Quia tante nequitie malum digna non 725 debet sine ultione transire, supradictum fratrem nostrum Pascasium admonere te uolumus, ut Hilarium prius subdiaconi, quo indignus fungitur, priuet officio, atque uerberibus publice castigatum faciat in exsilium deportari, ut unius pena multorum possit esse correctio.« Et ad Columbum episcopum : »Peruenit ad nos, quod Donadeus diaconus pro corporali fuisset peccato depositus. Dilectio uestra subtili hoc inquisitione perquirat: et si ita est, in penitentia retrudendus est, ut commissi flagitii uinculum lacrymis possit  absoluere.« Et ad Sabinianum episcopum :« Presbyterum, inquit, de quo nos fraternitas tua latoris presentium relatione consuluit, nulla ratione in sacro ordine post lapsum, aut permanere, aut reuocari posse cognoscas. Circa quem tamen mitius agendum est, propter quod commissum facinus facili dicitur professione confessus.« Et ad Ioannem archiepiscopum . »Que aduersus Lucillum Melitane ciuitatis episcopum querela commota sit, in gestorum que ad nos direxistis pagina declaratum est. Et ideo quia tanti facinoris ultio nulla debet dilatione differri, fraternitas uestra tres aut quatuor de fratribus ac consacerdotibus sibi nostris adhibeat,  ut ipsis quoque presentibus patefacta ac satisfacta ueritate, predictum Lucillum de episcopatus ordine, quem huius sceleris contagio maculauit, studeat sine ambiguitate deponere.« Quia agitur in regula pastorali sanctus Gregorius, legis exponens sententiam, monstrat »non debere eum accedere ad ministerium Dei, nec offerre Deo suo panes, qui paruo, uel grandi, aut torto est naso, id est, qui ad tenendam mensuram discretionis idoneus non est, uel qui subtilitate immoderata rectitudinem sue actionis confundit, in penitentia uel degradatione lapsorum ex gradibus ecclesiasticis, secundum traditionem catholicam et ecclesie magistrorum, nobis est tenenda discretio.« Ait enim beatus Gregorius : »Nonnunquam a reatu  adulterii nequaquam discrepat culpa fornicationis, cum ueritas dicat: Qui uiderit mulierem ad concupiscendum eam, iam mechatus est eam in corde suo . Quia enim Greco uerbo mechus adulter dicitur, cum non aliena coniux, sed mulier uideri prohibetur, aperte ueritas ostendit quia et solo uisu, cum turpiter uel innupta concupiscitur, adulterium perpetratur. Quod tamen plerumque ex loco uel ordine concupiscentis discernitur: quia sicut hunc in sacro ordine studiosa concupiscentia, sic illum adulterii inquinat culpa. In personis tamen non dissimilibus idem luxurie distinguitur reatus, in quibus fornicationis culpa, qua ab adulterii reatu discernitur, predicatoris lingua testatur, que inter cetera asserit  dicens, Neque fornicarii, neque idolis seruientes, neque adulteri regnum Dei possidebunt . Quod enim disiuncte reatui sententie subdidit, quoniam ualde a se dissideat ostendit.« Et item idem dicit: »Scimus quia aliquando minus est in corporis corruptionem cadere, quam cogitatione tacita ex deliberata elatione peccare. Sed cum minus turpis superbia creditur, minus uitatur: luxuriam uero eo magis 726 erubescunt homines, quo simul omnes turpem nouerunt. Unde fit plerumque, ut nonnulli per superbiam in luxuriam corruentes experto casu malum culpe labentis erubescant: et tunc etiam maiora corrigant, cum prostrati in minimis confunduntur. Reos enim se inter minora conspiciunt, qui se liberos inter grauiora  crediderunt. Pia ergo Domini dispensatione laxatos nonnunquam malignus spiritus de culpa ad culpam trahit, et dum plus percutit, inde eum quem ceperat amittit, atque unde uicisse cernitur, inde superatur. Ad hoc enim in Scriptura sacra uirorum talium, id est Dauid et Petri, peccata sunt indita, ut cautela minorum sit ruina maiorum. Ad hoc uero utrorumque illic et penitentia insinuatur, et uenia, ut spes pereuntium sit recuperatio perditorum. De statu ergo suo Dauid cadente nemo superbiat: de lapsu etiam suo Dauid surgente nemo desperet.« Et sanctus Augustinus : »Ut enim constitueretur in ecclesia, ne quisquam post alicuius criminis  penitentiam clericatum accipiat, uel ad clericatum redeat, uel in clericatu maneat, non desperatione indulgentie, sed rigore factum est discipline. Alioquin contra claues datas Ecclesie disputabitur, de quibus dictum est: Que solueritis in terra, erunt soluta et in celo . Sed ne forsitan etiam detectis criminibus spe honoris ecclesiastici animus intumescens superbe ageret penitentiam, seuerissime placuit, ut post actam de crimine damnabili penitentiam nemo sit clericus, ut desperatione temporalis altitudinis medicina maior et uerior esset humilitatis. Nam et sanctus Dauid de criminibus mortiferis egit penitentiam, et tamen in honore suo perstitit: et beatum Petrum, quando amarissime lacrymas fudit, utique Dominum negasse penituit,  et tamen apostolus mansit. Sed non ideo superuacua putanda est posterior diligentia, quia ubi saluti nichil detrahebatur, humilitati aliquid addiderunt, quo salus tutius muniretur: experti credo aliquorum fictas penitentias per affectatas honorum potentias. Cogunt enim multas inuenire medicinas multorum experimenta morborum.« Detecti ergo, siue confessione sua, siue conuictione legali ac regulari, de criminibus ad gradus ecclesiasticos non accedant, et in gradibus ecclesiasticis non maneant, uel ad ecclesiasticos gradus non redeant, sicut sacri canones et decreta sedis Romane pontificum aperte atque expresse decernunt. Hoc enim nos admonens Apostolus ait: Nolite communicare operibus infructuosis tenebrarum . Et quia, inquit sanctus Augustinus,  parum erat non consentire, id est non communicare, si sequeretur negligentia discipline, Magis, inquit, et redarguite . Quid est, nolite communicare? nolite consentire, nolite approbare. Quid est, magis et redarguite? reprehendite, corripite, cercete. Sicut item idem dicit apostolus, Peccantes coram omnibus argue, ut ceteri metum habeant . Sicut arguit Petrus Ananiam et Saphiram, ut ceteri metum haberent: sicut damnauit Simonem, quem 727 tamen ad penitentiam inuitauit: sicut fornicatorem arguit Paulus, quem tradidit Satane, ut spiritus saluus fieret in die Domini. Unde sapientis uerba clauis atque stimulis comparantur, dicente  Salomone, uerba sapientie quasi stimuli, et quasi claui in altum defixi , quia culpas delinquentium nesciunt palpare, sed pungere. Sed in ipsa correptione uel cercitione alienorum peccatorum, sicut beatus Augustinus dicit, cauendum est, ne se extollat qui alterum corripit, et qui se putat stare, uideat ne cadat. Foris terribiliter personet increpatio, intus benignitatis teneatur dilectio. Neque enim consentientes simus malis, ut approbemus: neque negligentes, ut non arguamus: neque superbientes, ut insultantes arguamus, sicut satis beatus Gregorius in regula pastorali nobis ostendit. Lapsos autem in ordine ecclesiastico, sed non detectos, iudicio Dei committimus, cuius misericordie, ut Leo dicit , nec mensuras possumus  ponere, nec tempora diffinire, apud quem nullas patitur uenie moras uera confessio, dicente Dei Spiritu per prophetam: Cum ingemueris, tunc saluus eris; et alibi: Dic iniquitates tuas prior ut iustificeris, quia apud Dominum misericordia est, et copiosa apud eum redemptio ; et Apostolus: Si nosmetipsos diiudicaremus, non utique iudicaremur . Unde doctores catholici: Eo tunc Dominus saluator inuenitur, quo nunc pre timore Domini peccatum nostrum a nobismetipsis redarguitur. Unde electi quique culpis suis nunquam sciunt parcere, ut possint culparum iudicem placatum inuenire: et uere eum postmodum inuenire Saluatorem credunt, quem districte modo iudicem metuunt.  Nam qui sibi nunc in culpa parcit, ei postmodum in pena non parcitur. Culpas nunc singulorum Deus enumerat, cum nos ipsos ad singula que fecimus deflenda exponit: quas misericorditer relaxat, quia ea dum nos punimus, ipse nequaquam in extremo examine iudicat. Neque enim pie Dominus ante diligentium oculos flenda peccata opponeret, si per semetipsum ea districte ferire uoluisset. Constat enim quia a suo iudicio abscondere uoluit, quos miserando preueniens sibimetipsis iudices fecit. Hinc enim scriptum est: Preueniamus faciem eius in confessione : Et: Si nosmetipsos diiudicaremus, non utique diiudicaremur. Qua diiudicatione maiorem in se quisque seueritatem debet exercere, quo se recognoscit grauius deliquisse, ut a seipso  iudicatus non iudicetur a Domino. Que actio penitentie tunc erit perfecta, et Deo acceptabilis, si ascenderit homo aduersum se tribunal mentis sue, et constituerit se ante faciem suam, ne hoc ei postea fiat, sicut comminatur Deus peccatori, Arguam te, et statuam contra faciem tuam , atque ita constituto in corde iudicio, adsit accusatrix cogitatio, testis conscientia, iudex ratio, carnifex timor. Dehinc dolore torquente sanguis anime confitentis per lacrymas profluat: et quo sollicitius suam quisque conscientiam discutiendo examinat, eo latiores ex intimo cordis fonte lacrymarum 728 fluuios fundat: et quotidiano baptismate, lacrymis sue compunctionis ab omnium uitiorum, non solum criminalium, sed et quotidianorum subripientium  contagione purgetur, iuxta eum qui dicit: Lauabo per singulas noctes lectum meum, lacrymis stratum meum rigabo : quia uita nostra indigna non iudicatur, que lacrymis lauatur. Unde quia post baptismum inquinauimus uitam, et iterum baptismi aquis lauari non possumus, conscientiam nostram lacrymis baptizemus, et renouemur spiritu mentis nostre de die in diem. Nescit enim mens per corpus ueterescere, que studet per desiderium semper inchoare. Hinc namque per Paulum dicitur, Renouamini spiritu mentis uestre . Hinc Psalmista, qui ad perfectionis iam culmen peruenerat, quasi inchoans dicebat, Dixi: Nunc cepi , quia uidelicet si lassescere ab inchoatis bonis nolumus, necesse est ut inchoare nos quotidie  credamus. A feruore etenim mentis, uel inter spiritales inimicos, uel inter carnales quosque proximos, ipso aliquo modo uiuendi usu ueterescimus, et assumpte nouitatis specie fuscamur. A qua tamen uetustate quotidie, si studia circumspectionis inuigilent, orando, legendo, bene uiuendo renouamur: quia uita nostra, dum lacrymis lauatur, bonis operibus exercetur, sanctis meditationibus tenditur, ad nouitatem suam: sine cessatione reparatur; quia peccata, siue parua, siue magna, impunita esse non possunt: quoniam aut homine penitente, aut Deo iudicante plectuntur, cessat autem uindicta diuina, si conuersio precurrat humana. Amat enim Deus confitentibus parcere, et eos qui semetipsos iudicant non  iudicare. Et sanctus Gregorius, quod et predecessor eius sanctus Callistus scripserat, de lapsis in ordine Ecclesiastico, sed non detectis, interroganti se respondit : Nos, inquiens, precedentes nobis patres sequimur, qui auctore Deo sacra doctrina illorum non discordamus. A capite itaque incipientes, usque in quartum altaris ministerium, hanc formam seruandam cognoscimus, ut quia minorem maior precedit, sicut honore ita et crimine, et quem maior sequitur culpa, maior importetur uindicta, et post penitentiam credatur esse fructuosa. Quid enim prodest triticum seminare, et fructum illius non colligere? Post dignam satisfactionem credimus posse redire ad honorem, propheta dicente: Nunquid qui cadit non adiiciet ut resurgat, et qui auersus est non  reuertetur  Idem propheta ait: In quacunque die conuersus ingemueris, tunc saluaberis. Unde et Psalmista ait: Cor mundum crea in me, Deus, et spiritum rectum innoua in uisceribus meis. Ne proiicias me a facie tua, et spiritum sanctum tuum ne auferas a me . Dum enim petiit ne a Deo proiiceretur prolapsus culpa, alienam rex et propheta simul rapuisse uxorem tremefactus expauit, propheta indicante flagitium suum: et penitentiam agens addidit: Redde mihi letitiam salutaris tui, et spiritu principali confirma me . Si enim se dignum Deo per penitentiam non fecisset, nequaquam aliis predicaret. Ait 729 enim: Docebo iniquos uias tuas, et impii ad te conuertentur . Dum, inquit, peccata  sua prospexit propheta mundata per penitentiam, non dubitauit predicando curare aliena, et sacrificium de semetipso offerre Deo studuit cum dicebat: Sacrificium Deo spiritus contribulatus , et reliqua, que deuotus ac studiosus lector suo loco inuenire ualebit. Et item alibi: Sed penitentiam agere digne non possumus, nisi modum quoque eiusdem penitentie cognoscamus. Penitentiam quippe agere est, et perpetrata mala plangere, et plangenda non perpetrare. Nam qui sic alia deplorat, ut tamen alia committat, adhuc penitentiam agere aut ignorat, aut dissimulat. Quid enim prodest, si peccata quis luxurie defleat, et tamen adhuc auaritie estibus anhelat? aut quid prodest, si ire culpas iam lugeat, et tamen adhuc inuidie facibus tabescat?  Unde necesse est, ut qui peccata deplorat, ploranda minime committat, et qui plangit uitia, perpetrare uitia timeat. Et si quis in fornicationis culpa, uel fortasse, quod est grauius, in adulterio, uel in incestu, uel in eo quod turpe est etiam dicere lapsus est, tanto a se licita debeat abscidere, quanto se meminit  et illicita perpetrasse: attendens consilium beati Ioannis Baptiste dicentis, Facite fructus dignos penitentie . Qua sententia uniuscuiusque conuenitur conscientia, ut tanto maiora querat bonorum operum lucra per penitentiam, quanto grauius sibi intulit damna per culpam: et singula queque admissa consideret, et dum per unumquodque erroris sui inquinationem deflet, simulque ac totum lacrymis mundet. Unde bene per prophetam Ieremiam dicitur, cum Iude singula delicta censerentur: Diuisiones aquarum deduxit oculus meus . Diuisam quippe ex oculis aquam deducimus, quando peccatis singulis dispertitas lacrymas damus. Neque enim uno eodemque tempore eque mens de omnibus dolet: sed dum nunc huius, nunc illius  culpe memoria acrius tangitur, simul de omnibus in singulis commota purgatur. Sic nimirum erga lapsos atque detectos, cum catholice et apostolice Ecclesie doctrina, sacrorum canonum seueritatis censuram sequimur. Sic de lapsis, sed non detectis, et peccata sua perfecte lugentibus, cum Ecclesia catholica de omnipotentissima Domini benignitate sentimus: quia nullum peccatum est, ut dicit Gelasius, pro quo aut non oret Ecclesia remittendum, aut quod data sibi diuinitus potestate desistentibus ab eodem non possit absoluere, uel penitentibus relaxare, cui dicitur, Quecunque dimiseritis super terram, dimissa erunt in celis: et quecunque solueritis super terram, soluta erunt et in celis . In quibuscunque omnia sunt, quantacunque  sint, et qualiacunque sint. Sic euangelicas sententias inter se non discordare intelligimus, quibus dicitur: A fructibus eorum cognoscetis eos . De quibus male operationis fructibus, id est de manifestis peccatis, sicuti sunt stupra, uel blasphemie, uel furta, uel ebrietas, et si que sunt alia, nobis iudicare precipitur. Cum autem dicitur: 730 Nolite iudicare et non iudicabimini; nolite condemnare et non condemnabimini . Et: Nolite ante tempus iudicare, quoadusque ueniat Dominus, et illuminet abscondita tenebrarum, et manifestet consilia cordis , de illis factis dictum intelligimus, que dubium est quo animo fiant, uel que facta nos latent. Et sicut euangelice sententie inter se non discordant, ita nec apostolica  sedes est sibi ipsa diuersa, siue aduersa, que secundum sacros canones de manifestis peccatis confessos, siue conuictos, a gradu ecclesiastico iubet deponi, et non publice confessos, uel legaliter ac regulariter conuictos, damnari uel degradari nulla ratione permittit.



III. CAPITULA ANNO XII EPISCOPATUS SUPERADDITA.


Hec capitula anno XII episcopatus nostri, Iu Idus Iunias, aliis capitulis que iam consacerdotibus nostris dederamus, auctoritatem Patrum sequentes, superaddidimus, et fratribus ac consacerdotibus nostris obseruanda tradidimus.



CAP. I.---Quod presbyteri curare debeant, ut publici peccatores penitentiam accipiant, et episcopo referre quomodo illam agant. De pena eorum qui ad penitentiam uenire contemnunt, et presbyterorum, qui peccatores non indicant; et quod ultima penitentia nulli neganda sit.


Ut unusquisque sacerdos maximam prouidentiam habeat, quatenus, si forte in parochia sua publicum homicidium, aut adulterium, siue periurium, uel quodcunque criminale peccatum publice perpetratum fuerit, statim, si auctorem facti uel consentientem adire potuerit, hortetur eum quatenus ad penitentiam ueniat coram decano et compresbyteris suis, et quidquid ipsi inde inuenerint uel egerint, hoc comministris nostris, magistris suis, qui in ciuitate consistunt, innotescat: ut infra quindecim  dies ad nostram presentiam publicus peccator, si intra parochiam nostram fuerimus, ueniat, et iuxta traditionem canonicam publicam penitentiam cum manus impositione accipiat: et si longius a parochia nostra fuerimus, annus et dies Kalendarum subtiliter describatur, quando peccatum publicum quisque admisit, et quando ad penitentiam 731 coram ministris uenit, uel quando ad impositionem manus nostre peruenit. Et semper de Kalendis in Kalendis mensium, quando presbyteri de decaniis simul conueniunt, collationem de penitentibus suis habeant, qualiter unusquisque suam penitentiam faciat, et nobis per comministrum nostrum renuntietur, ut in actione penitentie pensare ualeamus, quando quisque penitens reconciliari debeat.  Et si forte quis ad penitentiam uenire noluerit infra quindecim dies post perpetrationem peccati, et exhortationem presbyteri in cuius parochia actum fuerit, et sedulitatem decani ac compresbyterorum suorum, atque instantiam comministrorum nostrorum, decernatur qualiter qui peccatum perpetrauit, et ad penitentiam redire contemnit, a cetu Ecclesie, donec ad penitentiam redeat, segregetur. Et sciat quisque presbyter, quia si per alium nobis cognitum fuerit quod in sua parochia admittatur, et tardius ad nostram notitiam perlatum fuerit, tantos dies a ministerio suspensus in pane et aqua excommunicatus morabitur, quantos dies nostram uel comministrorum nostrorum notitiam ipsa actio, sine illius suggestione, et debita ac iussa commonitione, supertransierit:  et in cuius negligentia peccator publicus non commonitus post tantos dies sicut prefiximus obierit, sciat se quisque presbyter gradum amissurum. Hoc tamen omnimodis ab omnibus caueatur,  ut nemo penitens, et cum deuotione petens, ultima penitentia uel ultimo uiatico defraudetur: ea conuenientia, ut si conualuerit, secundum ecclesiasticas regulas penitentiam agat, et reconciliationem, quantum Deus sibi concesserit, in ordine penitentium expetat et exspectet.



CAP. II.---Ut pro loco sepulture nichil exigatur, et locum hereditario iure nemo sibi arroget, sed a presbytero accipiat; et de sepulcris non uiolandis.

Ut pro loco sepulture, sicut sacra et canonica sanxit auctoritas, nemo a quocunque quiddam exenii exigat. Si autem aliquid quisquam gratis offerre uoluerit, post sepultum cari sui uel chare sue corpus, hoc suscipi non uetamus. Et nemo Christianorum presumat, quasi hereditario iure, de sepultura  contendere: sed in sacerdotis prouidentia sit, ut parochiani sui, secundum Christianam deuotionem, in locis quibus uiderit sepeliantur. Ipse tamen sacerdos, memor ordinis sui, prouideat et congruam cuique sepulturam, et ne scandalum, quantum uitari potest, fiat suis parochianis. Et prouideat, sicut de ministerio suo et coram Deo et coram seculo uult gaudere, ut nullius Christiani corpus de sepulcro suo eiiciatur, et nec sepulcra confringantur, uel caminate sicut solent inde fiant: quia sicut crudele est quemquam de domo sua expellere, et misericordie opus est, egenum et uagum iuxta Dominicum dictum in domum recipere: 732 ita sacrilegum est, corpus indeuote ac irreligiose propter cupiditatem a sepulcro eiicere, ubi quisque Dominicam uocationem,  ut in aduentu iusti iudicis resurgat, in pace quiescens debuerat exspectare.



CAP. III.---Ut nullus missam celebret in altari non consecrato, uel sine tabula ab episcopo consecrata.

Ut quia quidam presbyteri, preter ecclesiam in qua titulati sunt, etiam capellas habent, et quidam etiam ueteres ecclesias restaurant, aut altaria noua construunt propter loci conuenientiam, uel immutant; nemo presbyterorum in altario ab episcopo non consecrato ante consecrationem cantare presumat. Quapropter, si necessitas poposcerit, donec ecclesia uel altaria consecrentur, et in capellis etiam que consecrationem non merentur, tabulam quisque presbyter, cui necessarium fuerit, de marmore uel nigra petra, aut litio honestissimo, secundum suam  possibilitatem, honeste affectatam habeat, et nobis ad consecrandum afferat, quam secum cum expedierit deferat, in qua sacra mysteria secundum ritum ecclesiasticum agere ualeat.



Iu. CAPITULA IN SYNODO RHEMIS DATA ANNO 874.


Hec capitula data sunt presbyteris in Synodo Rhemis, anno Incarnationis Dominice 874, in mense Iulio.



CAP. I.---Quod iidem parochiarum presbyteri et canonici in monasteriis simul esse non possint.


»Quia non solum illicita, sed etiam perniciosa sibi ac commisse plebi presumptione, contra sacros canones, presbyteri nostre parochie dicuntur ecclesias suas negligere, et prebendam in monasterio Montis Falconis obtinere, sed et canonici ipsius monasterii ecclesias rusticanarum parochiarum occupare, necesse nobis est, non solum quid inde sacri canones definiant demonstrare, sed et uigorem ac censuram eorumdem sacrorum canonum, si se non correxerint, in contemptores exerere. Ut igitur de his interim sileamus, qui certis de causis secundum sacros canones de aliis 733 parochiis in nostram parochiam ueniunt, et regulariter a nobis suscipiuntur, uel qui uacantes  ecclesiis uacantibus incardinantur, uel causa regulis conueniente, secundum easdem regulas de ecclesiis ad alias ecclesias transferuntur: de canonum transgressoribus iidem canones sacri decernunt, ut in illa ecclesia tantummodo quique ministrent, in qua prius ordinati fuerunt: si uero iam quis translatus est ex alia in aliam ecclesiam, prioris ecclesie rebus in nullo communicent: eos uero qui ausi fuerint, post diffinitionem magne et uniuersalis huius synodi, quidquam ex his que sunt prohibita perpetrare, decreuit sancta synodus a proprio huiusmodi gradu recedere.« Et sanctus Leo papa sedis Romane hinc ad Aquileiensem archiepiscopum scripsit, dicens : »Illam partem ecclesiastice discipline, qua olim a sanctis Patribus et a nobis sepe  decretum est, ut nec in presbyteratus gradu, nec in diaconatus ordine, nec in subsequenti ordine clericorum, ab ecclesia ad ecclesiam cuiquam transire sit liberum, ut in integrum reuoces admonemus: ut unusquisque non ambitione illectus, non cupiditate seductus, non persuasione hominum deprauatus, ubi ordinatus est perseueret. Ita ut si quis sua querens, non que Iesu Christi, ad plebem suam et ecclesiam suam redire neglexerit, et ab honoris priuilegio, et a communionis uinculo habeatur extraneus.« Que uerba beati Leonis si quis intelligere attente curauerit, et omnem prauam occasionem exclusam, et omnem utilitatis ac necessitatis rationem concessam inueniet. Ait enim, ut unusquisque, non ambitione illectus, non cupiditate seductus, non  persuasione hominum deprauatus, ubi ordinatus est perseueret. Si enim quis non fuerit ambitione illectus, de minori ad maiorem ecclesiam non queret ascendere: si non fuerit cupiditate seductus, non queret que sua sunt, sed que Iesu Christi, ac per  hoc non plebem suam deserere, et ad monasterii quasi tuitionem confugere, uel canonicus ordinatus in monasterio, obsequia monasterialia derelinquens, turpis lucri cupiditate ob emolumentum decime rusticanarum parochiarum ecclesias studebit inuadere, non curans si infantes sine baptismate mortui casu fuerint, uel sine communione et reconciliatione infirmi obierint. Constat enim et certum est, quia et claustra monasterii atque obsequia debita, et que sunt necessaria plebi in rusticanis parochiis, insimul exsequi nemo ualebit. Quomodo enim, si intempeste noctis silentio, aut infans natus periclitatur, aut infirmus uiaticum munus petierit, canonicus a claustris monasterii exiet, et ad uillam infirmorum necessitatibus pergens succurrere preualebit? Quod  uidens sanctus Gregorius, tractans coram populo Ezechielem prophetam dicit : Thronus eius, quin Domini, flamma ignis, rote eius ignis accensus , »Hi, inquit, qui animarum custodes sunt, et pascendi gregis onera susceperunt, mutare loca minime permittuntur: sed quia uno in loco positi, diuinitatis in se presentiam 734 portantes ardent, thronus Dei flamma ignis dicitur. Quapropter non nobis est negligendum, sed studiosius exsequendum, quod isti sancti Dei ex hac causa obnoxius tenendum decreuerunt.« Unde sanctus Leo, ea que premisimus ad Aquileiensem archiepiscopum scribens, mox subdidit : Non, inquiens, dubitet dilectio tua, nos si, quod non arbitramur, neglecta fuerint que pro custodia canonum,  et pro fidei integritate decernimus, uehementius commouendos: quia inferiorum ordinum culpe ad nullos magis referende sunt, quam ad desides negligentesque rectores, qui multam sepe nutriunt pestilentiam, dum austeriorem dissimulant adhibere disciplinam. Si ergo quisquam presbyter parochie nostre, aut infirmitate corporis, aut latente anime peccato, senserit se non posse proficere plebi sibi commisse, uel non debere preesse, et uoluerit monasterii portum ad agendam penitentiam secundum decreta beati Leonis expetere, professionis sue libello, ab ordine et titulo atque regimine plebis, secundum Gregorii decreta se exuat, ut in monasterium intret. Sin autem, ecclesiam suam et plebem sibi commissam secundum sacras regulas teneat et gubernet.  Si uero contra predicta canonum interdicta quisque presbyter in parochia nostra presumpserit, modis omnibus se ab ordine abiiciendum cognoscat.



CAP. II.---Quod pro loco matricule nichil a quoquam requiri uel accipi debeat.


Sepe uos admonui de matriculariis, quales suscipere debeatis, et qualiter eis partem decime dispensare debeatis: sed admonitionem nostram, imo Dei per nostram exiguitatem, quosdam paruipendere comperi. Unde necesse mihi est iterare, quod quosdam cognosco negligere. Interdixi enim uobis Dei auctoritate, ut nemo presbyter pro loco matricule quodcunque xenium, uel seruitium in messe, uel in quocunque suo seruitio, presumat requirere uel accipere: et matriculariis debitam partem decime, quam fideles pro peccatis suis redimendis Domino offerunt, nemo presumat uendere. Quod et nunc iterum interdico, ostendens uobis diuinam auctoritatem. Ut  enim plurima de sanctis Scripturis pretermittam, et pauca uobis sed notissima in medium deuocem, sanctus Spiritus per beatum Dauid quod cantatis cantauit: Deus meus, misericordia tua : et decima a fidelibus data, misericordia est, et misericordie que Deus est datur: que misericordia dicet in iudicio misericordibus: Quandiu fecistis uni ex minimis istis, mihi fecistis . Eleemosyna enim Grece, misericordia dicitur Latine: et qui eleemosynam uendit, Deum, id est misericordiam nostram, uendit: et similis est Iude, de quo in Euangelio scriptum est, quia loculos habebat Iudas . Ea que mittebantur, id est que fideles Domino dabant, unde ipse et sui discipuli secundum carnem subsisterent, et 735 eleemosynas Dominus faciebat, Iudas portabat,  id est asportabat et furabatur. Et presbyter, qui de redemptione peccatorum, id est de decima fidelium, quodcunque exenium requirit aut accipit, non est dignus inter presbyteros nuncupari, sed deiici: sicut Iudas nuncupabatur inter apostolos, sed de apostolorum numero deiectus, et in consortium diaboli est in eternum abiectus. Et sciatis, quia quicunque presbyter ex hoc Iude latrocinio fuerit reuictus, non solum a presbyterali ordine deiicietur, sed nec etiam partem de illa decima, quam matricularii accipiunt, accipere promerebitur: sed partem cum illo habebit, cuius fieri consors maluerit. »In se, inquit sanctus Hilarus papa, quidquid in alium quis non resecarit, inueniet;« et sanctus  Gregorius: »Qui non corrigit resecanda, committit.«



CAP. III.---De indebito accessu ad feminas, et a ministerio deiiciendis iis qui se non correxerint.

Iam uobis capitulum ex sanctis Scripturis et a catholicorum dictis donaui de inconuenienti accessu, et indebita familiaritate ad feminas. Sed uideo quosdam uestrum illud paruipendere. Unde iterum illud in conuentu uestro uolo recitari, cum sententia Zozimi pape dicentis ; Sciat quisquis hoc postposita Patrum et apostolice sedis auctoritate neglexerit, a nobis districtius uindicandum, ut loci sui minime dubitet sibi non constare rationem, si hoc putat post tot prohibitiones impune posse tentari. Contumelie enim studio fit, quidquid  interdictum toties usurpatur. Et sciatis pro certo, quia non in quocunque requiram de uiso concubitu uestro cum feminis sed de interdicto canonico in accessu ad feminas, quia, ut Hilarus papa dicit: : Non minus in sanctarum traditionum sanctiones delinquitur, quam in ipsius Domini iniuriam prosilitur. Et cui uestrum amplius placuerit indebita feminarum familiaritas, quam sacri ministerii puritas, habeat quod elegerit: quia insimul et sacri ministerii puritatem, et immundi contubernii habere non poterit impuritatem. Deiicietur ergo a sacro ministerio, cui non poterit prodesse correptio. Sicut sanctus Leo papa ad Anatolium Constantinopolitanum episcopum decreuit dicens : »Debet diligentia tua uigilanter  insistere, ita ut his, quibus prodesse non poterit correptio, non parcat abscisio. Oportet enim nos Euangelici meminisse mandati, quod ab ipsa ueritate precipitur, ut si nos oculus, aut pes, aut dextera scandalizauerit manus, a compage corporis auferatur: quia melius est his in Ecclesia carere membris, quam cum ipsis in eterna ire supplicia. Abiicienda prorsus pestifera hec a sacerdotali uigore patientia est, que sibimet peccatis aliorum parcendo non parcit: sicut Heli quondam sacerdos, filiorum suorum delicta tolerando, cum ipsis diuine iustitie sententiam meruit experiri, quia segni 736 indulgentia dissimulauit plectere peccatores .«---»Cum, inquit Ambrosius, uni sacerdos indulget indigno, plurimos facit prolapsionis contagium  prouocari; facilitas enim uenie incentiuum tribuit delinquendi.« Et sanctus Gregorius: Dum enim unus corripitur, plurimi emendantur, et melius est, ut pro multorum saluatione unus condemnetur, quam per unius licentiam multi periclitentur. Nec mirum si inter homines hec ratio custoditur, cum inter iumenta hec fieri persepe cognouimus. ut ea que scabiem aut impetiginem habere uidentur, separentur a sanis, ne illorum morbo cetera damnentur, uel pereant. Satius est enim, ut manifeste corrigantur, quam pro illis bonis pereant, sicut uerus agricola noster Christus Dominus in Euangelio monstrat, dicens: Omnem palmitem non ferentem fructum, scilicet bone operationis, tollam eum . Et hoc est quod a Domino per Moysen in Leuitico  figurate precipitur , ut lapis in domo leprosus a sacerdote inspiciatur, et si purificari nequiuerit, iam inter immundos computetur, ac de ordine mundorum lapidum, id est ecclesiasticorum consortio eruatur, atque alius qui dignus est loco eius substituatur. uidelicet abiecto de celesti, id est ecclesiastico edificio, tanquam mortuo lapide, quolibet noxio, qui noluit seruare quod dicitur: Tene quod habes, ne alius accipiat coronam tuam , iuxta Petrum apostolum, tanquam lapis uiuus, in domo spiritali, in edificio scilicet sancte Ecclesie Ierusalem celestis, que constat ex angelis et hominibus, et edificatur ut ciuitas, utilis superedificetur.



CAP. Iu.---De iis qui de facultatibus ecclesiasticis alodes comparant, et illos Ecclesie non derelinquunt.


Quosdam uestrum ecclesias uestras negligere, et alodes audio comparare, et in eis mansos exstruere atque excolere, ac in eisdem mansis feminarum habitationem habere, eosque mansos non ecclesiis secundum sacros canones derelinquere, sed contra sacros canones uel propinquis uestris, uel aliis quibuscunque distrahere. Unde sciatis, quoniam a quocunque hoc fieri comperero, secundum canonicam seueritatem iudicare curabo. Nullum enim alodem episcopus, uel presbyter, melius uel firmius potest habere, quam qui est ecclesie attributus, si secundum suum ordinem uiuere uoluerit. Si autem ordinem  pro sua culpa perdiderit, nec alodem, quem a die ordinationis sue de ecclesiasticis facultatibus acquisiuit, habere ualebit. Quam fraudem de facultatibus ecclesiarum contra sacros canones, et sanctarum seriem Scripturarum, predicationemque maiorum, ex magna parte possent retundere comministri nostri, si secundum capitulum ex sacris regulis a nobis collectum, et illis ac uobis datum, studerent requirere quid de decimis singuli agant presbyteri: 737 et quoniam nichil ab eis in parochie circuitione exigo, que per singulos annos pareant in ecclesiis, de his que a nobis sunt ecclesiis constituta, et qualiter quique presbyteri hospitales existant secundum preceptionem beati Petri apostoli iubentis: Hospitales inuicem sine murmuratione,  unusquisque sicut accepit gratiam in alterutrum illam administrantes . Et sanctus Paulus dicit: Charitas fraternitatis maneat apud uos, et hospitalitatem nolite obliuisci: per hanc enim placuerunt quidam angelis hospitio receptis .  Et Iacobus apostolus dicit: Religio munda et immaculata apud Deum et Patrem hec est, uisitare pupillos et uiduas in tribulatione eorum, et immaculatum se custodire ab hoc seculo .



CAP. u.---Quod pro ecclesiis uiduatis premia patronis dari non debeant.

Sepe uos admonui de exeniis superfluis contra sacras regulas pro ecclesiis uiduatis non dandis. Sed sicut audiui, uos non inde castigatis, sed uos ipsos, et uestros nutritos, in maledictionem Simoniace hereseos traditis: quam heresim sanctus Petrus princeps apostolorum primam damnauit dicens ad Simonem: Pecunia tua tecum sit in perditionem . Si enim hominis sensum haberetis qui hoc facitis , potuissetis attendere, quia si uos bene uiueretis, et uestros nutritos in bona uita et in bona conscientia nutriretis, non uobis esset necesse, et uestra perdere, et uos ipsos in damnationem mittere. Ipsi enim scitis, quia nemo fidelis in parochia nostra in sua ecclesia sine presbytero esse cupit, et sine ordinatione episcopali presbyterum ibi habere non potest. Quapropter quisque defuncto presbytero in sua ecclesia presbyterum petit, apud quem cum clericum bonum quesiero, ut illi presbyterum ordinem, ipse clericum bonum queret: et si eum bonum mihi adduxerit, ordinabo illum: sin autem, alium requiram: et ipse tandiu clericum bonum queret, usque dum conuenientem ordini sacro inueniat. En non necesse esset uobis petere ecclesias  cum superfluo exenio: quia quique fideles, si uestra culpa non esset, plus quererent bonos clericos, quam uestros denarios: et hoc non suffertis; sed uos et uestros nutritos in maledictionem mittitis, cum dato patronis premio uobis et illis peccatum emitis.



u. 738 CAPITULA ARCHIDIACONIBUS PRESBYTERIS DATA.


Anno Incarnationis Dominice 877, u Idus Iulias, Hincmarus archiepiscopus dedit comministris suis hec capitula, que sequuntur, Guntario et Odelhardo archidiaconibus presbyteris.

 Beatus Petrus apostolus, cuius uice in Ecclesia funguntur episcopi, et sub eorum dispositione ipsorum comministri, in epistola sua commonet illos, dicens: Seniores qui in uobis sunt obsecro, consenior et testis Christi passionum, qui et eius que in futuro reuelanda est glorie communicator; pascite qui est in uobis gregem Dei, prouidentes non coacte, sed spontanee secundum Deum: neque turpis lucri gratia, sed uoluntarie: neque ut dominantes in clero, sed forma facti gregis, et ex animo . Cuius uerbum atque exemplum secutus sanctus Leo papa , eum, cui suas uices commisit in partem sollicitudinis, non in plenitudinem potestatis, ab indebito appetitu presumptionis  per distincta capitula cercuit freno discretionis. Iuxta quorum doctrinam, uos in exordio commissi ministerii paucis capitulis patenter ac diligenter commoneo: a quibus uos, quantum patitur humana fragilitas, non deuiare sub testificatione Christi precipio.



CAP. I.---Ut non grauent presbyteros quando parochias circumeunt.

Egregius doctor gentium discipulis suis dicit: Imitatores mei estote, sicut et ego Christi . Et uos, quando rusticanas parochias uobis commissas, uel mecum, uel per uos circuitis, sicut et ego, non graues sitis presbyteris in paratis querendis; neque ducatis superflue uobiscum homines  uel uestros proprios, uel propinquos uestros, per quos illos grauetis in cibo et potu, et fodro ad caballos. Et prouidete ne homines uestri, qui uobiscum ibunt, illos dehonorent, uel hominibus illorum graues sint. Nec diu in mansionibus ipsorum presbyterorum immoremini: et si necessitas euenerit, ut in aliquo loco immorari debeatis, sic disponite uictualia uestra per circummanentes presbyteros, ut nemini graues sitis, et non otiosi et infructuosi stipendia ecclesiastica insumatis, sicut nec ego grauis sum presbyteris, per quos parochias circumeo.



739 CAP. II.---Ut parochias non occasione uictus, sed instructionis causa circumeant.

Ut non occasione uictus parochias circumeatis,  quatenus de aliorum stipendiis uiuentes uestra stipendia conseruetis: sed uerbo et exemplo, non solum presbyteros, sed et laicos, de uestra bona conuersatione et inquisitione secundum ministerium uobis commissum instruatis.



CAP. III.---Ne munera a presbyteris accipiant, ut eorum uitia dissimulent.

Ut a presbyteris exenia non accipiatis, quatenus illorum mala fama cooperiatur; sed omnibus uerbo et exemplo notum facite, quia plus ualet apud uos Dei et proximi dilectio, quam terrenum lucrum acquirendi occasio: plus benignitas quam seueritas, plus commonitio quam commotio, plus caritas quam potestas. Erga bonos et bene agentes estote equales  ut fratres: erga prauos estote uitiorum correctores, et fratrum amatores. Similiter et erga alios in uestris ministeriis delinquentes.



CAP. Iu.---Ne a presbyteris quidquam petant quod secum auferant dum redeunt.

Quando parochias circuitis, nolite graues esse presbyteris, petentes friskingas, uel pisces, aut formaticos, aut annonam, aut alias quaslibet res, ut habeatis quando ad ciuitatem reuersi fueritis, unde quasi fratribus refectionem faciatis, ut saluis stipendiis uestris habeatis unde uos et uestros conducatis.



CAP. u.---Ne denarios a presbyteris uel eulogias exigant, sed sponte oblata tantum accipiant.

 Nolite quasi pro aliquo adiutorio ad quamcunque rem denarios apud presbyteros postuletis: neque quando ad synodum, uel pro inquisitione ministerii sui, seu pro chrisma accipiendo uenerint, eulogias exigatis, sed si cui forte commodum fuerit pro sua uoluntate et commoditate aliquid gratis offerre, cum gratiarum actione accipite.



CAP. uI.---Ne pascendis suis uel amicorum caballis presbyteros grauent.

Nolite quasi per precationem caballos uestros, uel amicorum uestrorum, ad pastum presbyteris commendare presumatis, neque 740 annonam, uel fodrum ab eis exigatis. Ideo enim uobis de facultatibus ecclesiasticis, iuxta quod Apostolus de lege  dicit: Non obturabis os boui trituranti , solatium prebeo, ut presbyteros non grauetis.



CAP. uII.---Ut parochias rusticanas confundere uel diuidere non presumant, et ut ecclesias omnes, capellasque illis subiectas describant.

Expresse uobis in nomine Christi precipio, ut rusticanas parochias pro alicuius amicitia uel petitione, aut pro aliquo premio, non presumatis confundere, nec diuidere: neque ecclesias illas, que ex antiquo presbyteros habere solite fuerunt, aliis ecclesiis quasi loco capellarum non subiiciatis: neque capellas de illis ecclesiis, quibus antiquitus subiecte fuerunt, ad alias ecclesias subiicere presumatis. Et per omne ministerium uestrum, unusquisque uestrum describat omnes ecclesias et titulos,  que antiquitus presbyteros habuerunt, et capellas antiquitus illis subiectas, et mihi scripto renuntiate.



CAP. uIII.---Ut nulli capellam domi habere, aut missam in domo celebrari sine episcopi licentia concedant: et ut capellas eiusmodi omnes describant.

Nemo uestrum capellam alicui in domo sua habere concedat sine mea licentia, neque in domo sua missas celebrari concedat sine mea licentia: et unusquisque uestrum describat per suum ministerium, quicunque capellam extra ecclesiam principalem habet a tempore Ebonis usque ad tempus meum, et a tempore meo, uel mea uel alterius licentia factam, et in cuiuscunque presbyteri parochia  quecunque uel cuiuscunque capella sit facta.



CAP. IX.---Ne penitentes pro munere aliquo ad reconciliationem adducantur, uel post eam negligantur.

Sollicite prouidete, ne uos, uel presbyteri, negligenter penitentes pro aliquo munere ad reconciliationem adducatis, uel post reconciliationem eos negligatis, quod Simoniacum est.



CAP. X.---De relapsis post publicam penitentiam.

Sollicite prouidete, ut si aliqui post reconciliationem publicam in publicum peccatum ceciderint, ad notitiam meam perferatis, ut sciatis qualiter inde et uos et presbyteri agere debeatis.



CAP. XI.---Ne ad ordinationem pro aliquo munere adducantur non idonei.

 Sollicite prouidete de uita et scientia clericorum, quos ad 741 ordinationem adducetis: ne pro aliquo munere tales ad ordinandum introducatis, qui introduci non debent, quoniam Simoniacum est.



CAP. XII.---Ut uideant quomodo capitula sibi data obseruent presbyteri.

Sollicite prouidete, secundum capitula presbyteris a nobis data, de portione ecclesie, quid inde in ecclesiis pareat: sed et de matriculariis et de aliis capitulis presbyteris a nobis datis, qualiter illa teneant et conseruent.



CAP. XIII.---Quomodo eligendus sit decanus in locum defuncti uel inutilis.

Si decanus in ministerio uestro aut negligens, aut  inutilis et incorrigibilis fuerit, uel aliquis eorum obierit, non inconsiderate decanum eligite. Et si ego in longinquo sum, decanum illum qui electus  est interim constituite, donec ad meam notitiam electio illa referatur, et mea constitutione aut confirmetur, aut immutetur.





HINCMARI ARCHIEPISCOPI RHEMENSIS CORONATIONES REGIAE.



I. CORONATIO CAROLI CALuI Quando in regno Lotharii consecratus est.


Ordo qualiter CAROLUS rex fuit coronatus in Mettis ciuitate, anno 869, in mense Septembris, u Idus Septembres, que euenit die ueneris, cum istis episcopis, uidelicet Hincmaro archiepiscopo, Aduentio, Attone, Arnulfo, Francone, Hincmaro et Odone; quando quondam rex Lotharius, filius Lotharii imperatoris, fuit mortuus in Placentia ciuitate.



Annuntiatio Aduentii episcopi ante initium misse in ecclesia S. Stephani coram rege, et episcopis, et aliis quamplurimis.


CAP. I.---uos scitis, et multis in plurimis regnis est cognitum, quantos et quales euentus tempore senioris nostri, quem hactenus habuimus, pro causis notissimis communiter sustinuimus, et quanto dolore, quantaque angustia de illius infausta morte nuper cordibus perculsi sumus. Unde unicum refugium et singulariter salubre consilium, rege et principe nostro destituti ac desolati, nobis 742 omnibus esse considerauimus, ut ieiuniis et orationibus ad eum nos conuerteremus qui est adiutor in opportunitatibus, in tribulatione, et cuius est consilium, ac cuius est regnum, et ut scriptum est cui uoluerit  dabit illud, et in manu cuius corda sunt regum, et facit unanimes habitare in domo, soluens medium parietem et faciens utraque unum: deprecantes illius misericordiam, ut daret nobis regem ac principem secundum cor suum, qui in iudicio et iustitia nos in omni ordine ac professione regeret, saluaret, atque defenderet iuxta uoluntatem eius, et corda omnium nostrum unanimiter in eum inclinaret atque uniret, quem ipse ad salutem et profectum nostrum prescitum et electum atque predestinatum habebat secundum misericordiam suam.

CAP. II.---Quia denique uoluntatem Dei, qui uoluntatem timentium se facit, et deprecationes eorum exaudit, in concordi unanimitate nostra uidemus  hunc regni huius heredem esse legitimum, cui nos sponte commisimus, domnum uidelicet presentem regem ac principem nostrum Carolum, ut nobis  presit et prosit, uidetur nobis, si uobis placet, ut sicut post illius uerba uobis manifestabimus, signo certissimo demonstremus, quia illum a Deo electum et nobis datum principem credimus, et eidem largitori Deo ex suis beneficiis non simus ingrati, sed gratiarum actiones illi referentes, oremus quatenus et eum nobis ad salutem et defensionem sancte sue Ecclesie, et ad auxilium atque profectum omnium nostrum, cum salute ac pace, et tranquillitate nobis conseruet diutius, et nos fideli deuotione illi obsequentes, atque optata saluatione fruentes, sub illius administratione in suo gubernet seruitio.

CAP. III.---Et si illi placet, dignum ipsi et necessarium nobis esse uidetur, ut ex eius ore audiamus quod a Christianissimo rege, fideli et unanimi in  seruitio illius populo, unicuique in ordine suo conuenit audire, ac deuota mente suscipere.


Post hec rex Carolus hec que sequuntur per se in eadem ecclesia cunctis audientibus denuntiauit.

Quia sicut isti uenerabiles episcopi unius ex ipsis uoce dixerunt, et certis indiciis ex uestra unanimitate monstrauerunt, et uos acclamastis, me Dei electione ad uestram saluationem et profectum atque regimen et gubernationem huc aduenisse: sciatis me honorem et cultum Dei atque sanctarum ecclesiarum Domino adiuuante conseruare, et unumquemque uestrum secundum sui ordinis dignitatem et personam iuxta meum scire et posse honorare et saluare, et honoratum ac saluatum tenere uelle, et  unicuique in suo ordine secundum sibi competentes leges tam ecclesiasticas quam mundanas, legem et iustitiam conseruare, in hoc ut honor regius et potestas  ac debita obedientia, atque adiutorium ad regnum mihi a Deo 743 datum continendum et defensandum ab unoquoque uestrum secundum suum ordinem et dignitatem atque possibilitatem mihi exhibeatur, sicut uestri antecessores fideliter, iuste, et rationabiliter meis antecessoribus exhibuerunt.



Annuntiatio Hincmari archiepiscopi in ecclesia Sancti Stephani.

CAP. I. Ne alicui forte uideatur incongrue ac pre sumptiose me ac prouincie nostre uenerabiles cepiscopos facere, quoniam de altera prouincia ordinationi et causis huius prouincie nos immiscemus, sciat nos contra canones sacros non agere, quoniam Rhemensis et Treuirensis Ecclesie in hac regione  Belgica, cum sibi commissis Ecclesiis, sorores et comprouinciales habentur, sicut auctoritas ecclesiastica et antiquissima demonstrat consuetudo: ac per hoc unanimi consensu et synodalia iudicia exercere, et que a sanctis Patribus constituta sunt, debent concorditer custodire, hac priuilegii conditione seruata, ut qui prior de Rhemensi et Treuirensi episcopis fuerit ordinatus, prior etiam habeatur.

CAP. II. Et lex diuinitus inspirata precipit dicens: Si transieris per messem amici tui colligens spicas, manu confricabis ad manducandum, falcem autem non mittas, uel falce non metas . Messis est populus, ut Dominus monstrat in Euangelio, dicens: Messis quidem est multa, operarii autem pauci. Rogate dominum messis, ut mittat operarios  in messem suam : quia uos pro nobis episcopis debetis orare, ut uobis digne possimus loqui. Messis autem amici est populus in prouincia alteri metropolitano commissa. Unde uos hortando, quasi manu operis confricando, ad Dei uoluntatem, et uestram salutem in corpus unitatis Ecclesie ualemus et debemus traiicere: in parochianos autem prouinciarum aliis metropolitanis commissarum falcem iudicii non mittimus, quia nec est unde, nec nostrum esse consideramus.

CAP. III. Est et alia causa, quia isti uenerabiles domni et confratres nostri prouincie istius episcopi, non habentes metropolitanum episcopum, exiguitatem nostram sic in suis, sicut et in specialibus causis nostris, nos fraterna caritate iubent et commonent  agere. Est ita, domni fratres? Et responderunt ipsi episcopi: Ita est.

CAP. Iu. Preter ea, que domnus episcopus et frater noster Aduentius uobis ex sua et ceterorum suorum ac nostrorum fratrum et uenerabilium episcoporum uoce dixit, in hoc etiam aduertere potestis, uoluntatem Dei esse, ut presens domnus et rex noster, qui in parte regni, quam hactenus tenet et tenuit, et nobis ac ecclesiis nostris, et populo sibi commisso utiliter preest ac prefuit, et salubriter prodest et profuit, inde ad hunc locum Domino ducente peruenerit. 744 Quo etiam uos eius inspiratione confluxistis, et ipsi uos sponte commendastis, cuius instinctu animantia omnia in arcam  Ne significantem Ecclesie unitatem nullo cogente conuenerunt: quia sancte memorie pater suus, domnus Ludouicus Pius imperator Augustus, ex progenie Ludouici regis Francorum inclyti, per beati Remigii Francorum apostoli catholicam predicationem cum integra gente conuersi, et cum tribus Francorum millibus, exceptis paruulis et mulieribus, uigilia sancti Pasche in Rhemensi metropoli baptizati, et celitus sumpto chrismate, unde adhuc habemus, peruncti et in regem sacrati, exortus per beatum Arnulfum, cuius carne idem Ludouicus pius Augustus originem duxit carnis, et a Stephano papa Romano ante sancte Dei genitricis et semper uirginis Marie altare, Rhemi in imperatorem est coronatus, et demum factione quorumdam terreno imperio  destitutus, in predictam regni partem, unanimitate episcoporum et fidelis populi, ante sepulcrum sancti Dionysii eximii martyris Ecclesie sancte est redditus, et in hac domo, ante altare protomartyris Stephani, cuius nomen interpretatum resonat coronatus, per Domini sacerdotes acclamatione fidelis populi, sicut uidimus qui adfuimus, corona regni est imperio restitutus. Et quia, ut in sacris historiis legimus, reges, quando regna obtinuerunt, singulorum regnorum sibi diademata imposuerunt, non incongruum uidetur istis uenerabilibus episcopis, si uestre unanimitati placet, ut in obtentu regni, unde uos ad illum sponte conuenistis, et uos ei commendastis, sacerdotali ministerio ante altare hoc coronetur, et sacra unctione Domino consecretur. Quod si uobis  placet propriis uocibus consonate. Et in hoc conclamantibus omnibus, dixit idem episcopus: Agamus ergo unanimiter Deo gratias, decantantes: Te Deum laudamus.


BENEDICTIONES SUPER REGEM CAROLUM ANTE MISSAM, ET ALTARE S. STEPHANI.

Aduentius episcopus Metensis. Deus qui populis tuis indulgentia consulis et amore dominaris, da huic famulo tuo spiritum sapientie, cui dedisti regimen discipline: ut tibi toto corde deuotus, et in regni regimine maneat semper idoneus, et in bonis operibus perseuerans, ad eternum regnum te duce ualeat peruenire. Per Dominum, etc.

Hatto uirdunensis. Gratie tue, quesumus, Domine,  huic famulo tuo tribue largitatem: ut mandata tua te operante sectando, consolationem presentis uite percipiat et future. Per Dominum.

Arnulfus Tullensis. Nostris quesumus, Domine, in regimine istius famuli tui propitiare temporibus, ut tuo munere dirigatur, et nostra securitas et deuotio Christiana. Per Dominum.

745 Franco Tungrensis. Da, quesumus, Domine, huic famulo tuo salutem mentis et corporis: ut bonis operibus inherendo, tua semper mereatur uirtute defendi. Per Dominum.

Hincmarus Laudunensis. Benedictionem tuam, Domine, hic famulus tuus accipiat, qua corpore saluatus ac mente, et gratam tibi semper exhibeat  seruitutem, et propitiationis tue beneficia semper inueniat. Per Dominum.

Odo Bellouacensis. Conserua quesumus, Domine, hunc famulum tuum, et benedictionum tuarum propitius ubertate purifica, ut eruditionibus tuis semper multiplicetur et donis. Per Dominum.


BENEDICTIO HINCMARI ARCHIEPISCOPI.

Extendat omnipotens Dominus dexteram sue benedictionis, et effundat super te donum sue propitiationis, et circumdet te felici muro custodie sue protectionis, sancte Marie, et omnium sanctorum intercedentibus meritis. Amen. Indulgeat tibi mala omnia que gessisti, et tribuat tibi gratiam et misericordiam, quam humiliter ab eo deposcis: liberetque te ab aduersitatibus cunctis, et ab omnibus uisibilium  et inuisibilium inimicorum insidiis. Amen. Angelos suos bonos semper et ubique, qui te precedant, comitentur, et subsequantur, ad custodiam tui ponat: et a peccato seu gladio, et ab omnium periculorum discrimine, te sua potentia liberet. Amen. Inimicos tuos ad pacis caritatisque benignitatem conuertat, et apud odientes te gratiosum et amabilem faciat, pertinaces quoque in tui insectatione et odio confusione salutari induat, super te autem sanctificatio sempiterna effloreat. Amen.

Ad ista uerba: Coronet te Dominus, inunxit eum Hincmarus archiepiscopus de chrismate ad dexteram auriculam, et in fronte usque ad sinistram auriculam, et in capite.

 Coronet te Dominus corona glorie in misericordia et miserationibus suis, et ungat te in regni regimine oleo gratie Spiritus sancti sui, unde unxit sacerdotes, reges, prophetas, et martyres, qui per fidem uicerunt regna, et operati sunt iustitiam, atque adepti sunt promissiones: eisdemque promissionibus gratia Dei dignus efficiaris, quatenus eorum consortio in celesti regno perfrui merearis. Amen. uictoriosum te atque triumphatorem de uisibilibus atque inuisibilibus hostibus semper efficiat: et sancti nominis sui timorem pariter et amorem continue cordi tuo infundat, et in fide recta ac bonis operibus perseuerabilem reddat, et pace in diebus tuis concessa, cum palma uictorie te ad perpetuum regnum perducat. Amen. Et qui te uoluit super  populum suum constituere regem, 746 et in presenti seculo felicem, et eterne felicitatis tribuat esse consortem. Amen. Clerum ac populum, quem sua uoluit opitulatione tue subdere ditioni, sua dispensatione,  et tua administratione, per diuturna tempora te faciat feliciter gubernare: quo diuinis monitis parentes, aduersitatibus omnibus carentes, bonis omnibus exuberantes, tuo ministerio fideli amore obsequentes, et in presenti seculo pacis tranquillitate fruantur, et tecum eternorum ciuium consortio potiri mereantur. Amen. Quod ipse prestare dignetur.

Ad ista uerba: Coronet te Dominus, miserunt illi episcopi coronam in capite.

Coronet te Dominus corona glorie atque iustitie, ut cum fide recta, et multiplici bonorum operum fructu, ad coronam peruenias regni perpetui, ipso largiente, cuius est regnum, et imperium in secula seculorum.

 Ad ista uerba: Det tibi Dominus uelle, dederunt illi palmam et sceptrum.

Det tibi Dominus uelle et posse que precipit, ut in regni regimine secundum uoluntatem suam proficiens, cum palma perseuerantis uictorie ad palmam peruenias glorie sempiterne. Gratia Domini nostri Iesu Christi, qui uiuit.


ORATIONES IN MISSA.

Da nobis, omnipotens Deus, ut beati Gorgonii martyris tui ueneranda solemnitas et deuotionem nobis augeat et salutem. Per Dominum.

Oratio pro rege. Quesumus, omnipotens, ut famulus tuus, qui tua miseratione suscepit regni gubernacula, a te uirtutum etiam percipiat incrementa:  quibus decenter ornatus, et uitiorum monstra uitare, et ad te qui uia, ueritas, et uita es, gratiosus ualeat peruenire. Qui uiuis et regnas cum Deo.

Super oblata. Respice, Domine, munera populi tui festiuitate uotiua, ut tue testificatio ueritatis nobis proficiat ad salutem. Per Dominum.

Munera, quesumus, Domine, oblata sanctifica: ut nobis Unigeniti tui corpus et sanguis fiant, et Carolo regi nostro ad obtinendam anime corporisque salutem, te largiente usquequaque proficiant. Per eumdem.

Postcommunio. Sacramentorum tuorum, Domine, communio sumpta nos saluet, et in tue ueritatis luce confirmet. Per Dominum.

747 Hec, Domine, communio salutaris famulum  tuum ab omnibus tueatur aduersis: quatenus et ecclesiastice pacis obtineat tranquillitatem, et post istius temporis decursum ad eternam perueniat hereditatem. Per Dominum.



II. CORONATIO LUDOuICI II. Quando rex Francorum consecratus est.


Ordo qualiter LUDOuICUS rex anno Incarnationis Dominice 877, uI Idus Decembris, ab Hincmaro archiepiscopo fuit coronatus in Compendio palatio: quando et hec que sequuntur ab episcopis petita sunt apud regem, et ab eo promissa episcopis


 PETITIO EPISCOPORUM.

A uobis perdonari nobis petimus, ut unicuique de nobis et ecclesiis nobis commissis, secundum primum capitulum, quod nouissime in Carisiaco domnus Carolus imperator pater uester, a se et a uobis seruaturum, consentientibus fidelibus illius ac uestris, atque apostolice sedis legatis, legente Gauzleno, denuntiauit, canonicum priuilegium et debitam legem atque iustitiam conseruetis, et defensionem exhibeatis, sicut rex in suo regno unicuique episcopo et ecclesie sibi commisse per rectum exhibere debet.


PROMISSIO REGIS.

Promitto uobis et perdono quia unicuique de uobis et ecclesiis uobis commissis, secundum primum  capitulum quod nouissime in Carisiaco domnus imperator pater meus, a se et a me seruaturum, consentientibus fidelibus illius ac nostris, atque apostolice sedis legatis, legente Gauzleno, denuntiauit, canonicum priuilegium et debitam legem atque iustitiam conseruabo, et defensionem quantum potuero, adiuuante Domino, exhibebo, sicut rex in suo regno unicuique episcopo et ecclesie sibi commisse per rectum exhibere debet.


748 BENEDICTIONES SUPER LUDOuICUM REGEM FACTAE.

Deus, qui populis tuis uirtute consulis, et amore dominaris, da huic famulo tuo spiritum sapientie cum regimine discipline: ut tibi toto corde deuotus,  in regni regimine maneat semper idoneus, tuoque munere ipsius temporibus securitas Ecclesie dirigatur, et in tranquillitate deuotio Christiana permaneat. Per Dominum.


SACRI OLEI INFUSIO.

Omnipotens sempiterne Deus, creator et gubernator celi et terre, conditor et dispositor angelorum et hominum, qui Abraham famulum tuum de hostibus triumphare fecisti, Moysi et Iosue populo tuo prelatis multiplicem uictoriam tribuisti: humilem quoque Dauid puerum tuum regni fastigio sublimasti, eumque de ore leonis, et de manu bestie, atque Golie, sed et de gladio maligno Saul et omnium inimicorum eius liberasti, et Salomonem sapientie  pacisque ineffabili munere ditasti: respice, quesumus, ad preces humilitatis nostre, et hunc famulum tuum uirtutibus, quibus prefatos fideles tuos decorasti, multiplici honoris benedictione condecora, et in regni regimine sublimiter colloca, et oleo gratie Spiritus sancti tui perunge, unde unxisti sacerdotes, reges, prophetas, et martyres, qui per fidem uicerunt regna, et operati sunt iustitiam, atque adepti sunt promissiones. Cuius sacratissima unctio super caput eius defluat, atque ad interiora eius descendat, et cordis illius intima penetret, et promissionibus, quas adepti sunt uictoriosissimi reges, gratia tua dignus efficiatur: quatenus et in presenti seculo feliciter regnet, et ad eorum consortium in celesti regno perueniat. Per Dominum  nostrum Iesum Christum Filium tuum, qui unctus est oleo letitie pre consortibus suis, et uirtute crucis potestates erias debellauit, tartara destruxit, regnumque diaboli superauit, et ad celos uictor ascendit. In cuius manu uictoria, omnis gloria et potestas consistunt, et tecum uiuit et regnat Deus, in unitate eiusdem Spiritus sancti, per omnia secula seculorum. Amen.


IMPOSITIO CORONAE.

Coronet te Dominus corona glorie, atque iustitie honore, et opere fortitudinis, ut per officium nostre benedictionis, cum fide recta, et multiplici bonorum operum fructu, ad coronam peruenias regni perpetui, ipso largiente cuius regnum et imperium  permanet in secula seculorum. Amen.


749 SCEPTRI TRADITIO.

Accipe sceptrum, regie potestatis insigne, uirgam scilicet rectam regni, uirgam uirtutis: qua te ipsum bene regas, sanctam Ecclesiam, populum uidelicet Christianum tibi a Deo commissum, regia uirtute ab improbis defendas, prauos corrigas, rectos ut uiam rectam tenere possint tuo iuuamine dirigas: quatenus de temporali regno ad eternum regnum peruenias, ipso adiuuante cuius regnum et imperium sine fine permanet in secula seculorum. Amen.


BENEDICTIONES.

Dominus Deus omnipotens, qui dixit ad Moysen seruum suum, Loquere ad Aaron fratrem tuum, et ad  filios eius dicens: Sic benedicetis populo meo, et ego benedicam ei , benedicat tibi, et custodiat te. Amen.

Illuminet faciem suam super te, et misereatur tui, Amen.

Conuertat uultum suum ad te, et donet tibi pacem. Amen.

Extendat dexteram sue benedictionis, et effundat super te donum sue propitiationis, et circumdet te felici muro custodie sue protectionis, sancte Marie et omnium sanctorum intercedentibus meritis. Amen. Indulgeat tibi mala omnia que gessisti, et tribuat tibi gratiam et misericordiam, quam humiliter ab eo deposcis: liberetque te ab aduersitatibus cunctis, et ab omnibus uisibilium et inuisibilium inimicorum  insidiis. Amen.

Multiplicet in te copiam sue benedictionis, et confirmet in spe regni celestis. Amen.

Actus tuos corrigat, uitam emendet, mores componat, et te ad celestis paradisi hereditatem perducat. Amen.

Talique intentione repleri ualeas, que ei in perpetuum placeat. Amen.

Angelos suos bonos semper et ubique, qui te precedant, comitentur, et subsequantur, ad custodiam tui ponat: et a peccato seu gladio, et ab omnium  periculorum discrimine te sua potentia liberet. Amen.

Inimicos tuos ad pacis, caritatisque benignitatem conuertat, et odientibus te gratiosum et amabilem faciat: pertinaces quoque in tui insectatione et odio confusione salutari induat: super te autem sanctificatio sempiterna effloreat. Amen.

uictoriosum te atque triumphatorem de uisibilibus atque inuisibilibus hostibus Dominus semper efficiat: et sancti nominis sui timorem pariter et amorem continue cordi tuo infundat: et in fide recta ac bonis operibus perseuerabilem reddat: et pace in diebus tuis concessa, cum corona uictorie ad perpetuum te regnum perducat. Amen.

750 Et qui te uoluit super populum suum constituere  regem, et in presenti seculo felicem, et eterne felicitatis tribuat esse consortem. Amen.

Clerum ac populum, quem sua uoluit opitulatione tue subdere ditioni, sua dispensatione, et tua administratione per diuturna tempora te faciat feliciter gubernare: quo diuinis monitis parentes, aduersitatibus cunctis carentes, bonis omnibus exuberantes, tuo ministerio fideli amore obsequentes, et in presenti seculo pacis tranquillitate fruantur, et tecum eternorum ciuium consortio potiri mereantur. Amen. Quod ipse prestare dignetur.



III. CORONATIO IUDITH CAROLI FILIAE, Cum rege Anglorum desponsata est.


 BENEDICTIO SUPER REGINAM, quam Edelulfus rex accepit in uxorem.

Nubas in Christo, obnupta nube celesti, et refrigerata gratia spiritali, ac protecta ab omni illicita concupiscentia, pangas fedus cum oculis tuis, ut non uideas alienum uirum ad concupiscendum eum, et non mecheris in corpore uel corde tuo, et auertas oculos tuos ne uideant uanitatem: quatenus in uia Domini uiuificeris, ut possis dicere cum Propheta: Ad te leuaui oculos meos qui habitas in celis . Et: Leuaui oculos meos in montes, unde ueniat auxilium mihi . Per Conditorem, et Redemptorem, ac Dominum nostrum Iesum Christum, qui cum Patre et Spiritu sancto uiuit et regnat  in secula seculorum.

Benedic, Domine, has dotes, et accipientes tua benedictione dotare digneris: ut, coniugii fidem et torum immaculatum seruantes, sanctorum patriarcharum ascisci mereantur consortio. Per Dominum.

Accipe annulum, fidei et dilectionis signum, atque coniugalis coniunctionis uinculum, ut non separet homo quos coniungit Deus. Qui uiuit et regnat in omnia secula seculorum.

 Despondeo te uni uiro uirginem castam, atque pudicam futuram coniugem, ut sancte mulieres fuere uiris suis, Sara, Rebecca, Rachel, Esther, Iudith, Anna, Nemi, fauente auctore et sanctificatore nuptiarum, Iesu Christo Domino nostro, qui uiuit et regnat in secula seculorum.

Deus, qui in mundi crescentis exordio multiplicande proli benedixisti, propitiare supplicationibus nostris, et huic famulo tuo, et huic famule tue, opem tue benedictionis infunde, ut in coniugali 751 consortio secundum beneplacitum tuum, affectu compari, mente consimili, sanctitate mutua copulentur. Dita eos fructibus sanctis et operibus benedictis. Fac illos talem sobolem generare, que ad tui paradisi pertineat hereditatem. Aperi, Domine,  ianuas celi, et uisita eos in pace. Irriga terram eorum, ut germinet fructum spiritalem: sanctifica eos, qui datus es nobis ex uirgine: et presta eis tempora salutis, que ante tuum aduentum predixit sanctus propheta Ioannes, ut hic fideliter credant, et beate uiuentes uitam et regnum consequantur eternum, gratia tua, Christe saluator noster, qui cum Deo Patre, in unitate Spiritus sancti, uiuis et regnas Deus, per omnia.


 BENEDICTIO REGINAE.

Te inuocamus, Domine sancte, Pater omnipotens, eterne Deus, ut hanc famulam tuam, quam tue diuine dispensationis prouidentia in presentem diem iuuenali flore letantem crescere concessisti, tue pietatis dono ditatam, plenam ueritatis de die in in diem coram te et hominibus ad meliora semper proficere facias: ut in regimine suo gratie superne largitatem congaudens suscipiat, et misericordie tue muro aduersitate undique munita, cum pace propitiationis uiuere mereatur. Per Dominum.


Sursum corda.

Domine sancte, Pater omnipotens, eterne Deus, electorum fortitudo, et humilium celsitudo, qui in primordio per effusionem diluuii crimina mundi  purgari uoluisti, et per columbam ramum oliue portantem pacem terris redditam demonstrasti: iterum Aaron famulum tuum per unctionem olei sacerdotem unxisti, et postea per eius unguenti infusionem, ad regendum populum Isreliticum, sacerdotes, reges, et prophetas perfecisti, uultumque Ecclesie in oleo exhilarandum prophetica famuli tui uoce Dauid esse predixisti: qui hoc etiam unguento famule tue Iudith ad liberationem seruorum tuorum, et confusionem inimicorum, uultum exhilarasti, et ancille tue Esther faciem hac spiritali misericordie tue unctione adeo lucifluam reddidisti, ut efferatum cor regis ad misericordiam, et saluationem in te credentium, ipsius precibus inclinares. Te quesumus, omnipotens Deus, ut per huius creature pinguedinem,  columbe pace, simplicitate, ac pudicitia decoram efficias. Per Dominum nostrum Iesum Christum Filium tuum, qui uenturus est iudicare.


 CORONATIO.

Gloria et honore coronat te Dominus, et ponat super caput tuum coronam de spiritali lapide pretioso, ut quidquid in fulgore 752 auri, et in uario nitore gemmarum significatur, hoc in tuis moribus, hoc in actibus semper refulgeat: quod ipse prestare dignetur, cui est honor et gloria in secula seculorum.


BENEDICTIONES.

Benedic, Domine, hanc famulam tuam, qui regna regum a seculo moderaris. Amen.

Opera manuum illius suscipe, et benedictione tua terra eius de pomis fructuum celi, et rore atque abysso subiacente repleatur. Amen.

 De uertice antiquorum montium et collium eternorum, de frugibus terre et plenitudine eius, tua benedictione letetur. Amen.

Benedictio illius qui apparuit in rubo ueniat super caput eius. Da ei de rore celi, et de pinguedine terre, abundantiam frumenti et uini: ut seruiant illi ac semini eius populi, et in honore tuo tribus illam et semen eius adorent. Amen.

Reple eam benedictionibus uberum et uulue: benedictiones patrum antiquorum confortate sint super eam, et super semen eius, sicut promisisti seruo tuo Abrahe, et semini eius in secula. Amen.

Concede, quesumus, omnipotens et misericors Deus, ut hec dona tua, que fideles tui acceperunt de manu tua, dantibus, accipientibus, et dispensantibus,  ad presentis uite subsidium, ac redemptionem animarum, atque ad uitam capessendam proficiant sempiternam. Per Dominum.



Iu. HERMINTRUDIS REGINAE.


 ALLOCUTIO DUORUM EPISCOPORUM in ecclesia sancti Medardi, quando Hermintrudis fuit consecrata in reginam.

uolumus uos scire, fratres, quia domnus et senior noster, Carolus rex gloriosus, nostre humilitatis petiit  deuotionem, ut auctoritate ministerii nobis a Deo collati, sicut ipse in regem est unctus et consecratus episcopali auctoritate, unctione sacra et benedictione, ueluti in Scripturis legimus Dominum precepisse ut reges ungerentur et sacrarentur in regiam potestatem: ita uxorem suam dominam nostram in nomine regine benedicamus, sicut et a sede apostolica et a nostris decessoribus antea de aliis factum 753 comperimus. Et ut non uobis sit mirum quare hoc petat, fraternitati uestre rationem reddere maturamus. uidelicet quia, sicut multis est cognitum, Deus omnipotens sua gratia istud regnum  in manus suorum antecessorum mirabiliter adunauit: quod ipsi decessores sui nobiliter gubernauerunt, et per successiones sua progenies usque ad hec tempora rexit. Et isti nostro seniori Deus filios, sicut uobis notum est, dedit: in quorum nobilitate  ad sanctam Ecclesiam et regnum, quod Deus illi ad regendum commisit, fideles illius spem maximam se habere sunt gratulati. De quibus ipse aliquos Deo obtulit, ut etiam de fructu uentris sui oblationem Deo offerret: aliquos Deus adhuc etate immatura sua gratia de hoc seculo rapuit, ne, ut scriptum est, malitia mutaret corda eorum: aliquibus autem, quod uos non latet, suo iudicio talem passionem permisit incurrere, sicut fideles illius agnoscuntur dolere. Propterea petit benedictionem episcopalem super uxorem suam uenire, ut talem sobolem ei Dominus de illa dignetur donare, unde sancta Ecclesia  solatium, et regnum necessariam defensionem, et fideles illius desiderabile adiutorium, et ista Christianitas optabilem tranquillitatem, et legem atque iustitiam, cum illis quos adhuc habet, annuente et cooperante Domino, possit habere. Et de hoc in sanctis Scripturis habemus auctoritatem: quia sicut Dominus ad Abraham dixit: In semine tuo benedicentur omnes gentes , cui iam centenario de nonagenaria uxore Isaac filium dedit: ita et ipsum Isaac uxorem sterilem accipere fecit, ut et in hoc, sicut in multis solet facere, misericordie sue largitatem ostenderet. Et inde dicit Scriptura quia deprecatus est Isaac Dominum pro uxore sua, eo quod esset sterilis , et concepit. Et non sit uobis mirum cur antea hoc  non fecit: quia, sicut sacra Scriptura dicit, in primordio coniunctionis masculi et femine dixit Dominus ad Euam, Ad uirum tuum erit conuersio tua et ipse dominabitur tui . Et cum iam essent moribus in legitima coniunctione maturi, et prouecte etatis, Abraham et Sara, et, ut sanctus Petrus dicit: Sara obediebat Abrahe, dominum eum uocans : dixit Dominus ad Abraham, quod antea nec ipsi, nec alio homini legimus illum dixisse, Omnia que dixerit tibi Sara, audi uocem eius . Iam enim et Abraham presbyter merito uocabatur, et defecerant muliebria, id est omnis lasciuitas, Sare: et tunc acceperunt benedictionem seminis benedicti a Domino, in quo benedicuntur omnes gentes. Amen. His ergo fulti auctoritatibus,  in dispensandis Dei donis, qui ab illo ministri eius sumus ad hoc constituti, ut Leo dicit, non debemus esse difficiles, nec deuotorum petitiones negligere: maxime si ipsas petitiones euidentibus indiciis ex Dei uiderimus miseratione conceptas. Quia multiplex misericordia Dei ita saluti humane subuenire decreuit, ut precipue sacerdotum supplicationibus ipsa salus debeat obtineri. Cui operi, ut in sacris litteris legimus, ipse Saluator interuenit: nec 754 unquam ab his abest, que ministris suis exsequenda commisit dicens: Ecce ego uobiscum sum omnibus diebus . Et si quid per seruitutem nostram bono ordine, et gratulando implemus affectu, ut Leo dicit, non ambigamus per Spiritum sanctum nobis fuisse donatum. Et ideo, fratres,  quoniam ita est et nostra pro uobis ministratio, et uestra erga nos coniuncta deuotio, ut una fiat apud Dominum supplicatio, sicut legimus, quia ad hoc constituti sunt sacerdotes, ut prius pro suis, deinde pro populi orent peccatis: et oratio fiebat sine intermissione ad Deum pro Petro, id est pro omni episcoporum choro: orantibus nobis pro communi nostra, imo pro totius Ecclesie ac populi necessitate atque salute, commune uotum etiam uestra communis prosequatur oratio, apud eum qui facit unanimes habitare in domo, et uiuit, et regnat in secula seculorum. Amen.


ORATIO.

Domine sancte, Pater omnipotens, eterne Deus,  qui potestate uirtutis tue de nichilo cuncta fecisti, et dispositis uniuersitatis exordiis, homini ad imaginem tuam facto inseparabile mulieris adiutorium condidisti, ac femineo corpori de uirili dedisti carne principium: docens quia quod ex uno placuit tibi institui, non liceat ab homine separari: respice propitius super hanc famulam tuam maritali iunctam consortio, que tua se expetit protectione muniri. Sit in ea iugum dilectionis et pacis, fidelis et casta nubat in Christo, imitatrixque sanctarum permaneat feminarum. Sit amabilis ut Rachel uiro, sapiens ut Rebecca, longeua et fidelis ut Sara. Nihil in ea ex actibus suis auctor preuaricationis usurpet, nexa fidei mandatis permaneat, uni toro iuncta contactus illicitos fugiat: muniat infirmitatem suam  robore discipline. Sit uerecundia grauis, pudore uenerabilis, doctrinis celestibus erudita. Sit fecunda in tibi placita sobole, sit probata et innocens. Percipiat per hanc sacram misericordie, letitie, et exsultationis olei unctionem, sanitatem mentis, incolumitatem corporis, tutelam salutis, securitatem spei, corroborationem fidei, plenitudinem caritatis. Corona eam, Domine, corona iustitie: corona eam fructibus sanctis, et operibus benedictis. Sit meritis et nomine atque uirtute regina, assistens in hoc seculo fide recta et operibus bonis, et in futuro honore et gloria coronata a dextris regis, in uestitu bonorum operum, circumdata uirtutum uarietate. Fac illam talem sobolem generare, que ad paradisi tui pertineat hereditatem. Presta, Domine, huic  famule tue tantum caritatis affectum, et misericordie studium, atque religionis augmentum, ut tuum iugiter promereatur auxilium. Callidi serpentis ab ea uenena repelle, et lorica fidei indutam scuto salutis eam defende, actus eius corrige, uitam emenda, mores compone, 755 et eam in senectute bona ad celestia regna digneris perducere. Per eumdem Dominum nostrum.

Coronet te Dominus gloria et honore, et sempiterna protectione. Qui uiuit et regnat.

Deus omnipotens, qui benedixit Adam et Euam, dicens: Crescite et multiplicamini , et patriarcharum benedixit coniugia, quique cum Tobia misit Raphel angelum suum, cuius ministerio demonium effugauit a Sara uxore ipsius, benedicat  te, et Ill. futuram uxorem tuam, ut secundum preceptum Domini effecti duo in carne una, quod Deus iungit homo non separet; et det uobis benedictionem de rore celi et de pinguedine terre. Benedicimus enim uobis in nomine Domini, qui mittat angelos suos bonos, ut uos custodiant semper, et omnem phantasiam, et nequitiam, atque uersutiam omnium malignorum spirituum et hominum a uobis depellant, et ab omni inquinamento omnis adulterii, omnibusque insidiis humanis et diabolicis protegant, muniant, et defendant, gratia Domini nostri Iesu Christi, qui amorem et timorem suum iugiter cordibus uestris infundat, ut consenescatis pariter in senectute bona, et uideatis filios filiorum uestrorum  florentes in uoluntate Domini; et pax uobiscum permaneat; atque in fide recta, ac bonis operibus, et concordia bona, et amore coniugali sincero, necnon et in confessione sancte Trinitatis, et Ecclesie  catholice communione perseuerantes, ad uitam perueniatis eternam. Quod ipse prestare dignetur, cuius regnum et imperium sine fine permanet in secula seculorum. Amen.



[EXPLANATIO IN FERCULUM SALOMONIS.]





ADMONITIO AD LECTOREM DE OPUSCULO SEQUENTI.

 Scripserat Hincmarus, teste Flodoardo, metricum Opus egregium ad Carolum regem, quod appellauit Ferculum Salomonis, uersibus constans quadringentis quadraginta sex, cui et solute orationis partem alteram adiecerat, que illius explicationem  continebat. Hec est que nunc primum in lucem datur ex antiquo exemplari. Prioris enim partis nichil dum uidimus preter uersus duodecim, quos suo loco inter auctoris fragmenta proferemus.





HINCMARI ARCHIEPISCOPI RHEMENSIS EXPLANATIO IN FERCULUM SALOMONIS. 

 756 Hoc regium ferculum, quod doctores sancti designare dicunt Ecclesiam, corpus scilicet Christi, in cuius unitate eidem Christo per fidem, ut supra monstrauimus, quisque incorporatur, multis in Scriptura uocatur nominibus: ut est regnum celorum, mulier, sponsa, uxor, columba, dilecta, uinea, ouis, ouile, ciuitas, turris, columna, firmamentum, domus, templum, corpus Christi, plenitudo Christi, sagena, nuptie, cena, et aliis, que lector forte poterit inuenire, fecit sibi rex Salomon, id est pacificus, Idida, hoc est dilectus Domini, Celeth, hoc est concionator ipsius quidem Ecclesie. His quippe tribus nominibus uocatus est Salomon, quia tota sancta Trinitas fabricauit templum ueri Salomonis, corporis scilicet Dei et hominum Mediatoris, in  utero beate et gloriose semperque uirginis eiusdem genitricis domine ac dominatricis nostre Marie. Spiritus enim sanctus superuenit in eam, et uirtus Altissimi patris obumbrauit illi: ideoque totum quod ex duabus et in duabus substantiis atque naturis in unitate unius persone ex ea natum est, sanctum uocatur, et est Filius Dei, per quem gloria in excelsis Deo cantatur, et in terra pax est hominibus bone uoluntatis; qui est Filius dilectus in quo Patri bene complacuit, et a cuius facie est scientia et intellectus, et qui docet hominem scientiam, et Spiritu sancto suo docet Ecclesiam omnem ueritatem. Fecit autem hoc ferculum sibi iste Rex regum et Dominus dominorum de lignis Libani, quia Ecclesiam de fortibus animo et constantia animabus  construxit. Ligna quippe Libani et celsitudine et specie et sui natura imputribili multum preeminent. Sic hec ligna rationabilia atque fructifera, his et aliis uirtutibus preeminent, non a se,  uerum ab illo, qui hec eadem ligna in edificio huius ferculi, id est Ecclesie, istiusmodi gratiosa predestinationis et electionis sue gratia, id est gratis data, composuit; qui omnes homines uult saluos fieri, et neminem uult perire. Ut enim de costa dormientis Ade in paradiso fabricauit Euam, ita ineffabilis misericordie gratia in cruce dormiens, de latere suo profundens aquam et sanguinem, quibus et lauacro rigaretur et poculo, edificauit Ecclesiam; quam mundat lauacro aque 757 in uerbo, et redimit sanguine pretioso, ut uidelicet agni immaculati et incontaminati, qui est ipse Christus iehsu, et sanctificat Spiritu sancto suo, saluum faciens in singulis, qui est passus pro omnibus, totum hominem, uidelicet corpus et animam, et  hoc in sabbato, id est in requie unitatis Ecclesie, in qua per salutarem spem fideles ad requiem tendunt perpetuam; spe enim salui facti sumus.

Huius ferculi columne sunt due, quia turbe que precesserunt, et que Dominicum subsequuntur aduentum, per fidem Mediatoris ipsius, uidelicet pacifici regis et ferculi edificatoris saluate atque saluande, unius eiusdemque credulitatis confessione clamant dicentes Osanna: Per gratiam enim, inquit Petrus, Domini Iesu credimus saluari quemadmodum et illi . uel certe due columne sunt ferculi, quia quisquis in unitate presentis Ecclesie cum fide recta et operibus bonis perseuerauerit, in futura, id est in eterna Ecclesia, de incorruptione anime simul et corporis  inenarrabili exsultatione repletus atque glorificatus sine fine gaudebit. Quoniam Deus omnia in mensura in qua constat qualitas, in numero quo continetur quantitas, in pondere quo significatur ratio perequata,  qua pondus uirtutis non oneris electorum accipiunt anime, illo disponente qui secundum Iob posuit uentis pondus : ut ab intentione Dei non iam leui motu dissiliant, sed in eum fixa constantie grauitate consistant: per que iudicio et in secula illius omnia constant, per que mundum constituit gubernat et iudicaturus est, qui comprehendi uel reprehendi non potest, premia uel penas singulis redditurus cuncta disposuit. Prima istius columna ferculi tribus et triginta constat capitulis: quia quisquis in nomine Patris et Filii et Spiritus sancti baptizatus ex aqua et Spiritu sancto renascitur, Decalogi mandata cum fide sancte Trinitatis necesse est perseueranter custodiat, si ad uitam uult peruenire perpetuam. Et denarius  numerus ternario superposito in eisdem capitulis ter ducitur: quia mulier, catholica uidelicet Ecclesia, acceptum fermentum, sancte Trinitatis scilicet fidem, per dilectionem operantem in farine sata tria abscondit, quando Asie, Africe et Europe illam predicare procurat, donec fermentetur totum, id est orbi uniuerso predicetur Euangelium regni acceptum a Domino Iesu Christo de his que cepit et perfecit facere et docere. Tertio die in euangelica lectione commemorato uenit ad nuptias: hoc est tertio mundi tempore per incarnationis mysterium eamdem sanctam sibi Ecclesiam sociauit. Primum quidem seculi tempus ante legem, patriarcharum exemplis, secundum sub lege, prophetarum scriptis, tertium sub gratia, euangelistarum preconiis,  quasi tertii diei luce mundo refulsit, in quo isdem Dominus et Saluator noster pro redemptione generis humani incarnatus apparuit. Sed et idem denarius numerus in trigonum ductus tricesimum implet numerum, quo anno Christus baptizatus cuncta sanctificauit suo baptismate fluenta nobis 758 aquarum, et huius sanctificationis gratia tricesimo etatis anno iehsu uenit in baptisma: quia scilicet post baptisma istud legem erat ueterem soluturus. Propterea usque ad hanc etatem, que omnia potest capere peccata, in legis obseruatione permansit: ne quis diceret ideo eum soluisse legem, quia eam non ualeret implere. Neque enim omnis prorsus etas cunctis uitiis opportuna est. Nam primos adhuc annos imprudentia et imbecillitas animi simul obsident:  adolescentie uero tempus feruentior impugnat libido: reliquam uero etatem habendi maxime cupido sollicitat. Propterea igitur omnem hanc Christus exspectauit etatem, per quod omne tempus iustitiam legis impleuit, ac tunc demum uenit ad baptisma, quasi cumulum illud cunctis obseruationibus legis adimplens. Qui quoniam ipso, quod tricenarius inchoauit, baptismo totius sit Ecclesie sordes expiaturus, eorumdem quoque numerorum mystica cognatio declarat: quia uidelicet triginta equalibus suis partibus computata pariunt amplius duodecimum, qui est patriarcharum et apostolorum numerus, et fiunt quadraginta duo. Habent enim partes, tricesimam, unum, quintamdecimam duo, duodecimam  tria, sextam quinque, quintam sex, tertiam decem, dimidiam quindecim, que simul iuncta quadraginta duo consummant: ubi mystice, ut diximus, innuitur totam Ecclesie perfectionem in Christi fide et gratia consistere, que a patriarchis primo agnita, apostolorum est latius uoce diffamata: nec esse nomen aliud sub celo in quo oporteat nos saluos fieri, quomodo in quadraginta duobus nulla est particula, que non equalibus tricenarii numeri contineatur in partibus. Tricenarius ergo numerus suis partibus quadragesimum complet et secundum, quia Dominus Ecclesiam sui baptismatis sacramentis et nunc laborantem temporaliter munit, et finitis laboribus ad requiem eternaliter perducit. Et tricennalis baptizati Saluatoris  etas etiam nostri baptimatis intimare potest mysterium: propter fidem scilicet sancte Trinitatis, et operationem Decalogi reuelata fidei gratia: quod quo sublimius intelligitur eo et doctrina publicatur. Duodenus quippe, quem partes, ut diximus, tricenarii pariunt, apostolorum numerus, predicatorum uidelicet omnium chorus, ter quaternos, siue quater ternos continere dignoscitur: quia fidem sancte Trinitatis, et quatuor sancti Euangelii libros, ab orthodoxis doctoribus ante finem mundi oportet per quatuor partes, Orientis scilicet, Occidentis, Aquilonis et Austri, quadrato orbis termino predicari. Quasi enim quoddam sacrosanctum triennii tempus baptizandos habere docuit, qui ait, Ite, docete omnes gentes, baptizantes eos in nomine Patris, et Filii,  et Spiritus sancti : quasi idem hoc triennium per decem multiplicari precepit cum subiunxit, docentes eos seruare omnia quecunque mandaui uobis . Qui tribus annis ac bis ternis mensibus mundi tenebras exemplo et uerbo suo de dilectione Dei et proximi sanans 759 corpora simul et animas, illustrare dignatur, pro generis humani salute in cruce occubuit. Euidenter ostendens, quia prelatis apostolis, martyribus, confessoribus, ceterisque arctioris ac perfectioris uite uiris, quorum inenarrabilem gloriam de manifestissima diuinitatis uisione sempiterne Trinitatis illi tantum sciunt, qui ea perfrui meruerunt, sunt plures in Ecclesia iusti, fide sancte Trinitatis, in qua et incarnatio Domini nostri  Iesu Christi ueraciter continetur, qua non accessit quaternitas, sed in uno Filio Deo et homine, qui est in gloria Dei Patris, cum eodem Patre et sancto Spiritu permanet Trinitas, spe, caritate et operibus bonis perfecti, qui post carnis solutionem continuo beata paradisi requie suscipiantur, exspectantes in magno gaudio, in magnis congaudentium choris, quando recepto corpore ueniant et appareant ante faciem Dei. In semisse autem anno demonstrans, quia nonnulli propter bona quidem opera ad electorum quidem fortem preordinati, sed propter mala aliqua, quibus polluti de corpore exierunt post mortem seuere castigati, excipiuntur flammis ignis purgatorii, et uel usque ad diem iudicii longa huius  examinatione a uitiorum sorde mundantur, uel certe prius amicorum fidelium precibus eleemosynis, ieiuniis, fletibus, et hostie salutaris oblationibus absoluti penis, et ipsi ad beatorum perueniunt requiem. Tot etiam annis, id est tribus et dimidio, Antichristus sui ostentabit figmenta mendacii, ostendens se tanquam ipse sit Deus signis et mendacii, prodigiis, adhibens minarum atque penarum terrores. Sed non preualebit in eos, qui in fidei recte et operum bonorum perfectione, gratia ipsius auxiliante persistent. Qui in carne apparens factus ex muliere, factus sub lege ut eos qui sub lege erant redimeret, ut adoptionem filiorum reciperemus, post circumcisionem tricesima tertia die ad templum delatus est, et legalia pro eo munera oblata, qui  cuncta diuinitus consecrat. Trigonus etiam Decalogi, et tres dies, atque oblatio ad templum delata, illos dies et sacrificium Ecclesie, que est corpus Christi, designant, de quibus ipse in Euangelio dicit, Ecce eiicio demonia et sanitates perficio hodie et cras, et tertia die consummor : quia expelluntur demonia, cum, relictis paternis superstitionibus, credunt in eum gentes: et perficiuntur sanitates, cum secundum eius precepta uiuitur, posteaquam fuerit diabolo et huic seculo renuntiatum, usque in finem resurrectionis, qua tanquam tertia consummabitur, hoc est ad plenitudinem angelicam per corporis etiam immortalitatem perficietur Ecclesia. Quapropter huius numeri ratione deuotus quilibet colligat, quia ille a corruptione corporis  et anime tantum saluabitur, qui in fide recta que ternario numero, et in operibus bonis, que decalogo, id est numero constante denario designantur, in uirum perfectum, in mensuram etatis plenitudinis Christi, in die remunerationis inuentus fuerit.

760 Ducentis etiam et decem uersibus, de dogmatibus ecclesiasticis contra praue sentientes doctorum loquens sensibus, hec columna constare dignoscitur: cuius est supputationis ista intentio, ut primum incipiamus a minori numero, id est a decem, et ab eo progrediamur in postmodum. De denario quippe numero catholici doctores multa dixerunt diserta et fortia, ex quibus quedam hic compendii studio adnotare curaui. Dicunt namque quia in  decalogo sit consecratus: cuius decalogi, psalterii uidelicet decem chordarum, decem precepta Deus famulo suo Moysi in monte in duabus tabulis lapideis conscripta dedit: tria in una tabula ad Deum pertinentia, quia Deus Trinitas est, et in redemptionis nostre mysterio tres sunt qui testimonium dant, spiritus, aqua, et sanguis, et tres unum sunt: spiritus utique sanctificationis, et sanguis redemptionis, et aqua baptismatis: que tria unum sunt et indiuidua manent, nichilque etiam a sui connexione seiungitur, et ut beatus cantat Ambrosius:

Omnia trina uigent sub maiestate Tonantis.
Tres Pater, et uerbum, sanctus quoque Spiritus unum.
Trina salutaris species crucis, una redemptrix.
 Tertia lux Dominum remeantem a morte recepit.
Trina dies Ionam tenuit sub uiscere ceti.
Tres pueri creuere Deum flagrante camino.
Ter Sabaoth sanctum referens benedictio psallit.
Ter mergendus aqua est cui gratia plena lauacri.
Testibus et stabilis constat tribus actio cuncta.
Terno mense suis redeunt sua tempora membris.
Tres sunt etates, flos, robur, et egra senectus.
Tres moduli in causis, iudex, defensor, et actor.
Tres in secla gradus, ortus, transcursio, finis.
Tres spem que palpant, requies, lux, gloria uite.
Septem uero precepta altera tabula dedit, quorum primum est, sicut et Apostolus monstrat, Honora patrem et matrem . Habet preterea septenarius numerus in Scriptura sacra multipliciter ostensam perfectionem suam: uidelicet quia eo dierum numero, testante Scriptura, perfecto celo et omni ornatu eorum, requieuit Deus ab operibus  suis , sed et per legem sabbatum in requiem datum est . Et in capite nostro, Mediatore scilicet Dei et hominum homine Christo Iesu, propheta septiformem sancti Spiritus gratiam enumerauit . Septem quoque oculos, et septem candelabra, et septem sigilla, et septem tonitrua, pro perfectione Scriptura sacra enumerat, et per septem dies omne seculum uoluitur . Et his duobus perfectis numeris, ternario uidelicet et septenario denarius constat. Est etiam, quoniam geminato quinario numero, qui perfectus est in quinque notissimis corporis nostri sensibus, et in quinque libris Moysi, constat. Sed et ab uno per ordinem usque ad quatuor numeros completur 761 denarius. Unum enim et duo et tres et quatuor  simul ducti, fiunt decem: quia legis Decalogus per quatuor libros sancti Euangelii adimpletur. Et fortasse propterea qui conducuntur ad uineam, accipiunt nomine mercedis denarium, qui per semetipsum multiplicatus in centenarium surgit, et per centenarium numerum magna perfectio designatur. Per geminatum autem centenarium, et perfectio spiritus qui in hac uita electis tribuitur, et perpetua uita signatur. Unde eisdem electis suis Dominus dicit: Omnis qui relinquit domum uel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet et uitam eternam possidebit . Neque enim sanctus quisque ideo terrena deserit, ut hec possidere in hoc mundo multiplicius possit, quia  quisquis terreno studio terram relinquit, terram non relinquit sed appetit: neque qui unam uxorem deserit centum accepturus est. Sed per centenarium numerum perfectio designatur: postquam etiam uita eterna promittitur; quia quisquis pro Dei nomine temporalia atque terrena contemnit, et hic perfectionem mentis recipit, ut iam non appetat que contemnit, et in sequenti seculo ad uite eterne gloriam peruenit, que centenario numero, qui de leua transfertur in dexteram, designatur. Unde hoc ferculum, uel hec mensa, scilicet sancta Ecclesia de fabricatore suo, uero uidelicet Salomone dicit, Leua eius sub capite meo, et dextera illius amplexabitur me . Per leuam quippe eius uita  presens, et sacramenta incarnationis eius, et presentie ipsius dona signantur: per dexteram uero uita futura, et ea que in futuro percipient electi premia figurantur. In quibus non solum uisio diuine maiestatis, sed et gloria est clarificate humanitatis, unius eiusdemque Mediatoris Dei et hominum. Unde bene leuam eius sponsa sub capite suo poni, dexteram autem se illius amplexari desiderat, ut et nunc per temporalia ipsius subsidia a mundi perturbationibus quiescat, et tunc manifesta ipsius uisione perpetuo fruatur. Aeternam equidem sanctorum requiem nullus unquam turbo interpolat. Unde et recte dicitur, Dextera illius amplexabitur me. Quia nimirum diuine presentia maiestatis undique suos celesti in regno circumteget, ne aliquam felicitatem Deo  dignam, uel memoria miserie uiolet, uel metus finis angustet. Geminatus etiam centenarius innuit, quia quiscunque ad uitam desideret peruenire perpetuam, dilectione Dei flagret ac proximi, et fide catholica atque operatione recta continue ad eam festinare contendat. In fide scilicet orthodoxa, de sancta et inseparabili Trinitate, simul et de Incarnatione Domini nostri Iesu Christi, corde credens ad iustitiam et ore confitens ad salutem, quia in eadem sancta Trinitate nichil est prius aut posterius, nichil maius aut minus, sed tote tres persone ceterne sibi sunt et cequales, ita ut per omnia et unitas deitatis in Trinitate sit personarum, et trinitas personarum in unitate sit deitatis: quia ex solo Patre, id est 762 ex substantia Patris, equalis et consubstantialis genitus  non factus est Filius, et ex Patre simul ac Filio, cequalis ac consubstantialis equaliter procedit Spiritus sanctus, qui cum Patre et Filio equaliter adoratur, quia equaliter est Deus, totus Patris et totus Filii Spiritus, quia unus naturaliter Spiritus est et Patris et Filii. Proinde totus de Patre procedit et totus de Filio, totus in Patre manet, et totus in Filio: quia sic manet ut procedat, sic procedit ut maneat. Et hinc naturaliter hanc habet cum Patre et Filio unitatis plenitudinem, et plenitudinis unitatem, ut totum Patrem habeat totumque Filium, ipseque totus habeatur a Patre, totus habeatur a Filio: qui etiam a Patre et Filio equaliter datur, imo et a seipso datur: ipseque donum Dei et paraclitus, id est consolator, dicitur, quia reuera, dum  dona sacramentorum distribuit, consolationem anime prebet: per quem diffunditur in cordibus nostris Dei caritas, per quam nos tota inhabitat Trinitas.

De Incarnatione quoque Domini nostri Iesu Christi, una ex eadem et in eadem sancta Trinitate persona, fideliter sentiat. Deum uidelicet, et eum uerum et perfectum ante omnia secula, et sine ullo initio credens, et uerum ac perfectum hominem in fine seculorum, in duabus et ex duabus naturis atque substantiis in una persona consistere: ut qui per diuinitatis sue potentiam nos creauerat ad perfruendam uite beatitudinem perennis, ipse per fragilitatem humanitatis nostre nos restauraret ad recipiendam  quam perdidimus uitam. Qui iuxta Symboli ueritatem conceptus de Spiritu sancto, natus ex Maria uirgine, ancilla ipsius hominis per diuinitatem, et matre uerbi per carnem: nam utrumque illam et ancillam et matrem esse Domini ueritas Euangelii, eiusdem et Elisabeth uoce demonstrat: nec alterius ancillam, alterius matrem, quia non prius in utero uirginis caro concepta est, et postmodum diuinitas uenit in carnem: sed mox uerbum ante secula unigenitus equalis Patri uenit in uterum, mox uerbum, seruata proprie ueritate nature, factum est caro, et perfectus homo idem in ueritate carnis et anime rationalis, operante Spiritu sancto, inuestigabili miraculo natus est per uterum uirginis Filius Dei, factus filius hominis unus Christus. Qui  mortuus est sola carne propter peccata nostra, et resurrexit sola carne, quia peccatum non fecit, nec dolus inuentus est in ore eius, ut a peccati morte quocunque modo contracta anima resurgeret. Ascendit quoque in celum, et sedet ad dexteram Patris, id est, in gloria paterne maiestatis: inde uenturus iudicare uiuos et mortuos. Ad cuius aduentum omnes homines resurgent cum corporibus suis, et reddent de factis propriis rationem. Et qui gratia Dei, et subsequente eamdem gratiam libero arbitrio, in fide recta et operibus bonis perseuerauerint, presciti et predestinati a Deo in gloriam, ibunt in uitam eternam electis, id est de massa perditionis totius humani generis 763 facta in Adam ipso peccante, quoniam et Eua ipsa est Adam, gratia lectis,  a Deo paratam, sicut ipsa ueritas dicit, uenite, benedicti Patris mei, percipite regnum quod uobis paratum est ab origine mundi . Et qui non a Deo ad interitum predestinati, sed ab eo ex retributione iustitie in massa perditionis relicti, in infidelitate uel malis operibus perseuerauerint, ibunt in ignem eternum: ad quem Deus neminem predestinauit, sed eumdem ignem diabolo et corpori eius ex retributione iustitie preparauit: sicut ipse in Euangelio dicit, Stipendia enim, inquit Apostolus, peccati mors: gratia autem Dei uita eterna . Et: Uniuerse uie Domini misericordia et ueritas . Et: Ira, id est uindicta, in indignatione eius, et uita in uoluntate eius .

Altera itaque istius columna ferculi, contradicens  illis qui de iis praue sentiunt que in altero nobis seculo complebuntur, triginta et octo capitulis constat: ac si triginta et octo annis in Synagoge potius Satane porticu, quam in Ecclesie catholice sinu iacentem languidum, male sentientium uidelicet chorum, duodequadraginta numero, qui legis decalogo per quatuor sancti Euangelii libros impletur minus habentem, et absque dilectione Dei ac proximi, quem legis pariter et Euangelii Scriptura commendat, uacuum incedentem insinuans. In quo licet plures sint choro, si acquiescere ueritati consenserint, quasi unus recuperabunt in unitate fidei sanitatem: quia preter unitatem catholice fidei nullus cuilibet patet salutis locus. A cuius unitate  quisquis discrepat, salutem que ab uno est consequi nequaquam ualet. Que salus eterna centenario ipsius columne uersuum numero designatur: quia Abrahe centenario promissionis filius Isaac, id est risus uel gaudium, nascitur, illum innuens qui discipulis suis dixit: Iterum autem uidebo uos, et gaudebit cor uestrum, et gaudium uestrum nemo tollet a uobis . Ad quam eterni salutem gaudii per sexagenarium, quem superadditi sexaginta uersus ostendunt, perfectum numerum peruenitur. Qui sexagenarius numerus, quoniam sexies decem sexaginta fiunt, in se continet senarium perfectionem operum demonstrantem: quia sicut creator admirabilis perfectus est in natura sua, ita in senario dierum numero perfecit opera sua, et sexto  die creauit hominem perfectum anima et corpore, propter quem creata sunt omnia, et sexta etate uenit conditor hominem reparare quem sexto die creauerat. Sed et denarium sexagenarius numerum comprehendit, qui in decalogo consecratur, et, ut supra ostendimus, perficitur; quo etiam et sexagenarius numerus esse perfectus hoc modo monstratur. Partire sexagenarium per denarium, et inuenies eumdem sexagenarium numerum per denarium esse perfectum, sicut senarium per unitatem. Nam unum, duo, et tres sex faciunt, qui est perfectus numerus in partibus suis: ita et sexagenarius quamdam perfectionem habet si partitur per denarium numerum. Semel enim decem, et bis decem, et ter decem 764 sexaginta fiunt; necnon et quinquagenarium complectitur  senarius numerum, quo Iubileus annus, remissio scilicet peccatorum, et ad patrie eterne hereditatem reuersio, et requies sempiterna exprimitur. Supereminet quoque coniugalem ordinem duplicatione sui, laboriosam uidualem continentiam impressione digiti demonstrando, quoniam que seminauit in lacrymis in gaudio metet. In se triginta continens, qui numerus blando indicis et pollicis osculo depingit et coniugem, fructum fidei per bona opera, ut terra optima, de suscepto diuini uerbi semine proferens: sicut centenarius numerus de leua translatus in dexteram, eisdem digitis, sed non eadem manu, quibus in leua manu nupte significantur et uidue, circulum faciens exprimit uirginitatis coronam. Sed et fructum tricesimum uerbum  profert quod fidem sancte Trinitatis edificat, sexagesimum quod operis perfectionem docet, centesimum quod ad dexteram regni uitam predicat sempiternam. Necesse est igitur ut qui uult uitam, et cupit uidere dies bonos, per sex huius seculi dies uel etates in quibus licet operari, ad sabbatum, id est ad requiem septimi diei siue etatis, quando non licebit operari, fide recta et iustis operibus, decalogi mandata complendo, absque admistione praui operis festinare procuret, quatenus de corpore exiens, in septima die uel etate, siue in quinquagenarii quiete numeri requiescat, donec sempiternitatem centenariam in octaua die uel etate cum incorruptione corporum consequatur. Unde et reclinatorium huius  ferculi aureum octonarius uersuum numerus cantat: quoniam qui in presenti uita, id est in istis sex diebus uel etatibus quibus operari licet, cultro illius petre que est Christus ad instar octaue diei quam designat diei octaue circumcisio, que antiquis loco dabatur baptismatis, eius uidelicet fide, spe, et caritate, non solum in baptismate, sed et in omni prorsus actione deuota, se purificare curauerit, et in septima sabbati feliciter requiescet, et in octaua glorificatus resurget. Que et ipsa quotidiana nostra circumcisio, id est continua cordis mundatio, semper octaue diei sacramentum celebrare non desistit, quia nos in exemplum Dominice resurrectionis, que octaua die, id est post septimam sabbati facta est, sanctificare consueuit, ut quomodo resurrexit  Christus a mortuis per gloriam Patris, ita et nos in nouitate uite ambulemus. Et hec est octaua resurrectionis nostre plenarie dies sine ullo temporis fine beata, quando uera omnimode circumcisionis gloria coruscante, non ultra corpus quod corrumpitur aggrauat animam, non ultra terrena inhabitatio deprimit sensum multa cogitantem, sed corpus iam incorruptibile letificat animam, et subleuat celestis inhabitatio totum hominem uisioni sui conditoris inherentem, quando renouabitur sicut aquile iuuentus nostra. Quod reclinatorium nobis Salomon noster fecit, cum spem perpetue quietis fidelibus promisit. Tollite, inquit, iugum meum super uos, 765 et discite a me quia mitis sum et humilis corde, et inuenietis requiem animabus uestris . Et hoc reclinatorium fecit aureum, quia requiem nobis eternam diuine sue uisionis gloria coruscam preparauit. Hinc etenim dicitur: Qui autem diligit me diligetur a Patre meo, et ego diligam eum et manifestabo ei meipsum . uel certe fecit reclinatorium in ferculo fidelibus aureum, quia omnes resurgemus, non autem omnes immutabimur, quoniam Christus passus pro omnibus acquisiuit omnibus resurrectionem, fidelibus autem incorruptionis et anime et corporis gloriam, de quibus dicitur, Resurgent in resurrectione iustorum , cum omnes sine ulla dubitatione resurgent. Ascensum autem huius ferculi Idida, hoc est dilectus Filius Patris in quo ei bene complacuit, fecit purpureum: uera enim purpura maritimorum conchyliorum  sanguine tingitur; quia uiuus et copiose redemptionis sanguis agni immaculati et incontaminati Iesu Christi, de Spiritu sancto, id est operatione Spiritus sancti, ex uirgineo sanguine sementiue nature, uidelicet ex immaculata uirginis carne, sine ulla carnali concupiscentia, et absque ullo uirili attactu, singulariter concepti, et clauso uirginali utero, ac uirginalibus integris inconuulsis atque intemeratis mirabiliter nati, lauit nos a peccatis nostris. Qui sanguis, uidelicet ipsius agni tollentis peccata mundi, de conchyliis marinis ferro elicitur, quia per seriem stirpis hominum peccatorum, quasi marinis fluctibus oppressorum, sicut genealogia Euangelii monstrat, de Abrahe et Dauid stirpe processit,  et incisione ferri, clauorum uidelicet et lancee, sacramenta redemptionis nostre de ipso sacratissimo corpore, in quo erat Deus mundum reconcilians sibi, et in quo inhabitat omnis plenitudo diuinitatis corporaliter, nobis emanauerunt, quibus idem rex ac Dominus noster, qui dilexit nos, et lauit nos a peccatis nostris in ipso sanguine suo, non solum quando sanguinem suum dedit in cruce pro nobis, uel quando quisque nostrum in mysterium sacrosancte passionis illius baptismi aquis ablutus est, uerum etiam quotidie tollit peccata mundi, lauatque nos a peccatis nostris quotidianis in sanguine suo, cum eiusdem beate passionis ad altare memoria replicatur, cum panis et uini creatura in sacramentum carnis et sanguinis eius ineffabili Spiritus  sanctificatione transfertur, sicque corpus et sanguis illius, non infidelium manibus ad perniciem suam funditur et occiditur, sed fidelium ore suam sumitur in salutem: et nonnisi purpureus ad hoc ferculum inuenitur ascensus, quia nullus Ecclesiam nisi sacramentis Dominice passionis imbutus ingreditur. Unde ipse ait: Nisi quis renatus fuerit ex aqua et Spiritu, non intrabit in regnum celorum . Et: Nisi manducaueritis carnem filii hominis et biberitis eius sanguinem, non habebitis uitam in uobis. Qui manducat carnem meam et bibit sanguinem meum, habebit uitam eternam, et ego resuscitabo eum in nouissimo die . Ferculi uero ascensus purpureus ideo uersibus triginta describitur, quia, iuxta Apostolum, Quicunque baptizati 766 sumus  in Christo Iesu, baptizato uidelicet tricesimo etatis sue anno, in morte ipsius baptizati sumus . In quo tricesimo numero Decalogi denarius triplicatur, quia perfectio fidei atque bonorum operum baptismatis sanctificatione perficitur. In quo impletur omnis iustitia, quia in eo est sanguinis Christi redemptio, sancti Spiritus sanctificatio, et aque baptismatis perfecta mundatio.

In hoc autem ferculo Salomon uere quidem pacificus, qui pacificauit per sanguinem crucis sue ea que in celo sunt, et ea que in terra, et soluens medium parietem, fecit utraque unum, duos condens in seipso, media caritate constrauit propter filias Ierusalem: ea ipsa uidelicet caritate qua pro nobis  passus est: maiorem enim hac caritatem nemo habet, quam ut animam suam ponat quis pro amicis suis, et sicut Apostolus ait: Commendat autem Deus suam caritatem in nobis, quoniam cum adhuc peccatores essemus, Christus pro impiis mortuus est . Siquidem hanc mediam Ecclesie sue strati instar parauit, ubi fideles anime molliter quiescerent: quia totam eam intrinsecus supernorum amore repleuit: et hoc est quod addit, Propter filias Ierusalem , id est propter animas celestium desiderio flagrantes. Quanto enim maiorem Deus caritatem suam pro nobis patiendo commendauit, tanto plures ad se redamandum ac pro se patiendum accendit. Ipsa autem caritas, quin imo misericordia nostra, cui dicit Psalmista, Deus meus misericordia  mea , scilicet agnus qui tollit peccata mundi, et lauit nos a peccatis nostris in sanguine suo, in cruce duobus uersibus eumdem agnum, atque in eodem agno in una eademque littera concinentibus pingitur: que etiam crux quatuor uersibus unius mensure, et in eisdem litteris in capite uel in fine congruentibus, per quatuor mundi partes promissionis filios, et eterne hereditatis Christo coheredes, id est electos et predestinatos ad uitam in gremio redemptionis Christi, qui est passus pro omnibus, complectitur omnia gyro: predicans scilicet mundo que sit ipsius crucis mensura, longitudo uidelicet et latitudo, sublimitas et profundum in dilectione Dei et proximi. Qui duo et quatuor uersus coniuncti senarium complent numerum: quia  sexto die homo conditus, sexto item die crucis est mysterio reparatus. Qui senarius numerus apud seculi sapientes idcirco dicitur esse perfectus, quia suo ordine numeratus perficitur, ut cum unus, duo, tres dicuntur, senarius numerus impletur: uel quia in tribus partibus diuiditur, id est sexta, tertia et dimidia: uidelicet in uno, duobus et tribus. Ab ecclesiasticis autem doctoribus ideo perfectus dicitur numerus, quia sexto die perfecit Deus omnia opera sua, et sex sunt huius seculi etates notissimis temporum distincte articulis, in quibus, quasi in sex diebus quibus licet operari, pro Deo laboribus insistere, et pro adipiscenda requie sempiterna necesse est operari: et post dies sex gloriam sui regni quam spopondit discipulis Saluator ostendit: quia 767  qui Deum uidere, et ad gloriam beate resurrectionis pertinere concupiscit, per sex dies debet agere bona que nouit. Sex quoque sunt euangelice lapidee hydrie, fortia scilicet sanctorum precordia, fide et dilectione Dei ac proximi, et meraca atque purissima absque aliqua mistura heretice prauitatis Scripture sacre scientia repleta: quia quisquis saluari cupit, non solum necesse est ut de fide sancte Trinitatis atque incarnationis Dominice fideliter sentiat, uerum et in omnibus ecclesiasticis dogmatibus ab omni peste heretica et schismatis precisione immunem se suosque auditores summopere custodire, et a peccatorum sorde abluere, et diuine cognitionis puro fonte potare procuret: et illi omnes precipue,  quorum perfectio uite et fidei ad exemplum recte credendi ac uiuendi aliis proposita esse dignoscitur.

Prefatio denique ferculi, dilectissimum alloquens principem, idem ferculum exponendo uiginti et quatuor uersibus scribitur, quia fide recta et operibus bonis meritoque uite et scientie doctrina plenum dilectione Dei et proximi, in omnia pia deuotione et actione, de gratia et arbitrio libero recte sentientem, sicut ad unumquemque fidelem dicit Dominus per prophetam: Ex me fructus tuus inuentus est ; id est donum gratie mee preuenientis qua bene agis ex me est, et subsequenti arbitrio tuo fructus inuentus est. Sicque monstratur a Domino, quia quod bonum uolumus, cogitamus, loquimur et agimus, et Dei est per preuenientem gratiam, et  nostrum est per liberi arbitrii subsequentem obedientiam. Unde et remunerabimur, et misericordias Domini in eternum cantabimus, inobedientes autem merito damnabuntur. Et hinc regem scriptor in isto seculo bene uiuere, et in eternum cum Christo regnare desiderat. Ea propter et in eadem prefatione denarius geminatur, qui per quatuor sancti Euangelii libros completur: quia et sine fide impossibile est placere Deo, et fides sine operibus mortua est in semetipsa. Sed et in ea dualis numerus duplicatur: quia scientia sine caritate inflat, caritas autem cum scientia sana edificat: et intellectus est bonus omnibus facientibus eum, et dilectione Dei prelata, cui nulla numeri mensura imponitur, de qua ex toto corde, et ex omni mente, et ex omnibus uiribus nostris  precipitur, dilectio proximi in duobus preceptis subdiuiditur, cum dicitur : Quod tibi fieri non uis, alii ne feceris, et que uultis ut faciant uobis homines, et uos eadem facite illis.

Completio siquidem summam uersuum proferens octo uersibus agitur, et sub ferculi reclinatorio, quod resurrectionis octauam diem demonstrat, ponitur: quia sicut sunt due mortes, corporis scilicet per egressionem ab eo anime, et anime per admissionem in se peccati: ita et due sunt resurrectiones, anime uidelicet, quando indulgentie uiuificatio per dignos penitentie fructus gratia Dei acquiritur; 768 et corporis, quando in aduentu Domini omnes homines resurgent cum corporibus suis, et reddituri  sunt de factis propriis rationem: et beatus qui habuerit partem in resurrectione prima, quoniam non ledetur a morte secunda, et accipiet binas stolas, immortalitatem scilicet et incorruptionem corporis simul et anime. Sed significantia istius resurrectionis prima ordine recte illi supponitur que precellentior est dignitate: sicut et Scriptura de compunctionis genere dicit: Dedit illi pater suus, quin Caleb Axe filie, irriguum superius et irriguum inferius ; cum electi prius plangat de inferiori irriguo anima, ut non ducatur ad supplicium, postea uero de superiori irriguo, quia differtur a regno. Summa autem ferculi uersuum heroici et elegiaci carminis, quam secum completio designauit, quadringentis quadraginta et sex uersibus constat, et  unus decies ductus denarium perficit. De quo quia sufficienter supra iam diximus, hoc iterum replicare uitamus. Denarius etenim quater ductus in quadragenarium surgit: quia tunc decalogi mandata perficimus, cum profecto quatuor libros sancti Euangelii custodimus: quos humilius conseruamus, si unde et quo et qualiter cecidimus incessanter aspicimus. A regione siquidem nostra, id est a paradiso, in hanc conuallem lacrymarum superbiendo, inobediendo, uisibilia sequendo, cibum uetitum gustando discessimus, sed ad eam necesse est ut flendo, obediendo, uisibilia contemnendo, atque appetitum carnis refrenando redeamus. Et quia ab ipsius paradisi gaudiis per cibum cecidimus, ad hec in quantum possumus  per abstinentiam resurgamus. Que abstinentia totum uite nostre tempus in continentia a malis operibus, et in exercitatione uirtutum esse debere designans, per quadraginta dierum numerum custoditur, quia sicut filii Isrel, in quorum locum sucessimus, per quadraginta annos, transito mari Rubro, in eremi uastitate calamitose antequam ad promissionis terram uenirent uersati sunt, ita et nos in exsilii huius erumnis dignas inobedientie penas luimus, antequam ad paradisi gaudia redeamus. In qua probatione post sacrum baptisma prius longis uirtutum exercendi agonibus, ac deinde perpetuis superne beatitudinis sumus donandi muneribus, et accepta Dei lege, id est audito uerbo diuino, de prisca nostra conuersatione egredi, ac solitudinem uite  spiritalis constat debere nos ingredi, ut uita noue conuersationis quotidie castigati, si terram repromissionis intrare uolumus, quasi quotidiano Iordanis baptismate lacrymis saluberrime compunctionis ab omni uitiorum subripentium contagione purgemur, iuxta eum qui dixit: Lauabo per singulas noctes lectum meum, lacrymis stratum meum rigabo . Unde recte Iordanis riuus iudicii interpretatur, quia nimirum electi, quo sollicitius suam conscientiam diiudicando examinant, eo largiores ex intimo cordis fonte lacrymas fundunt: ut quia minus perfectos se esse deprehendunt, sordes sue fragilitatis undis penitentie diluant. Sed 769 et significantia quadragenarii numeri, et effusione diluuii, et in Iacob planctu, in exercitatione  quoque filiorum Isrel in deserto, atque in predicatione Ione, et aliis multis ostensionibus causa perfectionis in Scriptura positi, aliud etiam pernecessarium innuit: quia Moyses morem circumcisionis diuinitus imperatum, et quadringentis et sex annis obseruatum, per quadraginta annos in eremo intermisit, quem Iosue cultris petrinis perfecit, quia petra erat Christus, et lex per Moysen data est, gratia et ueritas per Iesum Christum facta est. Idem quoque Moyses ut legem, quam Dei populo traderet, acciperet, secundo diebus quadraginta ieiunauit; Elias in deserto quadraginta diebus abstinuit; ipse auctor hominum ad homines ueniens in quadraginta diebus nullum omnino cibum sumpsit. Cur ergo in abstinentia quadragenarius numerus  custoditur, nisi quia uirtus decalogi per libros quatuor sancti Euangelii custoditur? Et qui per carnalia desideria decalogi mandata contempsimus, dignum est ut eamdem carnem quater decies affligamus: et ut per decalogi mandatorum custodiam, ac per Deo dignam abstinentiam, ad eternam uitam, que centenario numero designatur, quadriga Euangelica et cardinalibus quatuor uirtutibus perferamur, necesse est ut quadragenarius numerus per decalogi denarium multiplicetur, et sic ad quadringentesimum numerum efferatur. Quadraginta enim decies ducti quadringentos efficiunt, quia ad eternam uitam, que centenario numero et hoc quater ducto figuratur, electi omnes, non solum de incorruptione anime  simul et corporis, uerum et de uisione diuine maiestatis, cum gloria mediatoris Dei et hominum clarificate humanitatis, sine fine reuersi ad id quod conditi fuerant, ut reuera in uero Iubeilo quinquagesimo uidelicet anno gaudebunt. Unde quia sancta Ecclesia in quibusdam suis membris adhuc pro eterna requie laborat in terris, in quibusdam uero omni finito labore cum Christo iam regnat in celis, in memoriam utriusque uite patres nostri constituerunt gemina hec congrua religioni solemnia, quadragesimam uidelicet imminente Pascha afflictionis, et ab ipso Dominice resurrectionis die quinquagesimam, in qua continue psallitur Alleluia, quod euangelista Ioannes ab angelis se audisse cantari perhibet , et uenerabilis pater Tobias,  ex uisione angelica intelligens qualis sit supernorum ciuium gloria et superne Ierusalem claritas, dixit: Per uicos eius Alleluia cantabitur , quamuis in Ecclesia nunquam a diuina laude cessetur. Et quoniam huius quinquagesime celebratione fidelibus perfectio quietis innuitur, et denario numero summa perfectionis exprimitur, quinquagenario decies ducto ad quingentesimum peruenitur, aperte monstratur quia nequaquam sola nos abstinentia carnis in cibo et potu ad eterna gaudia reparat, nisi adiunctis bonis aliis dignam Deo abstinentiam cum fide recta deuotio mentis ostendat. Illud quippe ieiunium Deus approbat, 770 quod ad eius oculos manus eleemosynarum leuat, dicente propheta, Sanctificate ieiunium . Ieiunium  namque sanctificare, est adiunctis bonis aliis dignam Deo abstinentiam, ut diximus, carnis ostendere: quia in cassum caro atteritur, si a prauis uoluptatibus animus non refrenatur, et Redemptori nostro unum sine altero placere nequaquam potest, si aut is qui bona agit adhuc luxurie inquinamenta non deserit, aut is qui castitate preminet, necdum se per bona opera exercet: et qui bona aliqua pro mundi honestate inchoat, nequaquam in eius intentione debet permanere, nec per bona opera presentis mundi gloriam querere, sed totam spem in Redemptoris sui aduentu constituat. Sunt namque plerique continentes, qui corpus per abstinentiam affligunt, sed de ipsa sua abstinentia humanos fauores expetunt, doctrine inseruiunt, indigentibus  multa largiuntur. Sed fatue profecto sunt uirgines, quia solam laudis transitorie retributionem querunt, quia, dicente Domino, laborum suorum damnabilem mercedem recipiunt . Sed et bona etiam cum simplici intentione facta tunc Deo sunt placita, si fuerint sine praui operis admistione oblata, sicut scriptum est: Declina a malo et fac bonum . Prius est enim declinare a malo, et tunc ut proficiat agere bonum: prius de preteritis digne penitere peccatis, et tunc ut prosint bonis insudare operibus. Sed penitentiam agere digne non possumus, nisi modum quoque eiusdem penitentie cognoscamus. Penitentiam quippe agere est, et perpetrata mala plangere, et  plangenda non perpetrare. Nam qui sic alia deplorat, ut tamen alia committat, adhuc penitentiam agere aut ignorat aut dissimulat. Quid enim prodest si peccata quis luxurie defleat, et tamen adhuc auaritie estibus anhelet? Aut quid prodest si ire culpas iam lugeat, et tamen adhuc inuidie facibus tabescat? Necesse est etiam, ut qui se illicita meminit commisisse, a quibusdam etiam licitis studeat abstinere: quatenus per hoc conditori suo satisfaciat, ut qui commisit prohibita, sibimetipsi abscidere debeat etiam concessa, et se reprehendat in minimis, quem meminit deliquisse in maximis: et sic uere penitentiam agimus, si ea que commisimus perfecte deploremus: et illos nimirum emendatior uita sanctificat, quos per penitentiam abluens afflictio fletuum  mundat. Et quia de quadringentorum uersuum numero diximus, restat ut rationem de commemorato quadraginta sex uersuum numero compleamus. Hic etenim annorum numerus perfectionem Dominici corporis, cuius sanguine redempti sumus, cuius carne pascimur, et cruore potamur, cuius passionis sacrosanctis mysteriis, et in anima et in corpore, a peccatis etiam et ab ipsis corruptionibus, que ob peccata contigerunt, saluabimur, aptissime congruit. Tradunt enim naturalium rerum scriptores, formam corporis humani tot dierum spatio perfici: quia uidelicet primis sex a conceptione diebus lactis habeat similitudinem, sequentibus nouem conuertatur in sanguinem, deinde 771 duodecim solidetur, reliquis decem et octo firmetur usque ad perfecta liniamenta  omnium membrorum. Et hinc iam reliquo tempore usque ad tempus partus magnitudine augmentatur. Sex autem et nouem et duodecim et decem et octo quadraginta quinque faciunt: quibus si unum adiecerimus, id est ipsum diem quo discretum per membra corpus crementum sumere incipit, tot nimirum dies in edificatione corporis Domini, quot in fabrica templi annos inuenimus. De quo templo dicenti: Soluite templum hoc et in tribus diebus excitabo illud, responderunt Iudei: Quadraginta et sex annis edificatum est templum hoc, et tu tribus diebus excitabis illud?  Et quia templum illud manu factum sacrosanctam Domini carnem, quam ex uirgine sumpsit, ut ex hoc loco discimus, figurabat, quia eque corpus eius, quod est  Ecclesia, quia uniuscuiusque fidelium corpus animamque designabat, mundemus quotidie per omne tempus uite nostre templa corporum cordiumque nostrorum, ut spiritus Dei habitare dignetur in nobis, et iuxta quod Apostolus admonet: Abiectis operibus tenebrarum, induamus nos arma lucis: sicut in die honeste ambulemus, non in comessationibus et ebrietatibus, non in cubilibus et impudicitiis, non in contentione et emulatione: sed induamus nos Dominum Iesum Christum , qui cum Patre et Spiritu sancto uiuit et regnat Deus per omnia secula seculorum, Amen.


 Hec ut uobis nulla desit, Carle chare, gratia
uersuum mensura pandit, atque erarum quantitas.
Regis necnon mensa diues cognomento ferculum,
Prompsit uobis sana princeps per doctorum fercula.
Que plano sermone dicta strinxi lege carminum,
Et prosa diserta iunxi diuersis ut calleas
Supra quedam nempe de his explanaui largius,
Ut transcurrens quippe quedam computaui strictius,
 Et si dignum stricta ducis explicari plenius.
Adsum uotis forte nobis si donantur otia
Prendat rex que presul offert, et demonstret moribus
Sensu uerbo hec in actu cunctis regno subditis
Longa felix uiuat isto Carlus uita seculo,
uiuat clarus semper almo sanctorum in consortio.



HINCMARI ARCHIEPISCOPI RHEMENSIS OPUSCULA uARIA.





I. DE REGIS PERSONA ET REGIO MINISTERIO, AD CAROLUM CALuUM REGEM.




PRAEFATIO.


Domino glorioso fideliter deuotus et deuote fidelis.

Obaudientes preceptum Domini per prophetam iubentis, Interroga sacerdotes legem meam , super quibusdam capitulis me consulere uobis placuit. De quibus quoniam per se ueritas dicit, Qui a semetipso loquitur, gloriam propriam querit , dignum duxi non nudo meo sermone uobis respondere, sed quid in Scripturis sacris et per catholicos doctores inde loquatur Spiritus sanctus, quosdam odoriferos flosculos, ut reuera de agro pleno, Scripturarum scilicet campo, cui benedixit Dominus, breuiter in unum uobis colligere. Et sciens pollicitum, Quod supererogaueris, ego cum rediero reddam tibi , de his que regio ministerio uobis a Deo commisso competere uidi, quasi scintillas  micantes lumini scientie uestre superadieci. Quia uero, ut Comicus dicit :

Obsequium amicos, ueritas odium parit,
et non assentatio, uidelicet adulatio, principi ac domino terre placere debet, minime autem sacerdotem sectari eam oportet, si quiddam mordacius dictum in sententiis a me collectis de regis persona et regio ministerio inueneritis, non contra uos, queso, sed pro uobis eas me collegisse putetis, quoniam aut talem in benignitate ac bonitate, sicut ipse describunt sententie, uos esse et sic agere scio, aut talem esse et sic agere cupio. Huius autem libelli sententie triformi sunt collectione distincte. Primo quidem de persona regis et regio ministerio in generali reipublice causa. Deinde que debeat esse discretio in  misericordia, et de ultione specialium personarum,  que si exitialiter agentes aliter non potuerint corrigi, temporali morte precipiuntur multari, quod a quibusdam dicitur contradici. Tum quia rex propter ministerium regium, etiam nec quibuscunque propinquitatis necessitudinibus, contra Deum sanctamque Ecclesiam atque contra rempublicam agentibus criminaliter, affectu carnali parcere debeat.



CAP. I.---Quod bonos reges Deus facit, malos permittit.

Quoniam, ut scriptum est, Domini est regnum , et cui uoluerit dabit illud : et sicut beatus Augustinus in libro de Bono perseuerantie dicit : »Nihil fit nisi quod aut Deus facit, aut fieri iuste permittit,« cum boni reges regnant, sicut Dei gratia boni sunt, ita et Deo agente  regnant, sicut ipse dicit: Per me reges regnant ; et cum mali reges regnant, sicut mali sunt suo uitio, ita et regnare permittuntur diuino iudicio, interdum occulto, sed nunquam iniusto, sicut scriptum est: Qui facit regnare hypocritam propter peccata populi . Facit dictum est, ex iustitie retributione permittit, eo locutionis genere quo dicitur, Indurauit Dominus cor Pharaonis . Indurauit dictum est, per gratiam non moliuit, sed ex iustitie retributione indurari permisit. De quibus, qui non faciente sed Deo permittente regnant, Dominus per prophetam queritur dicens: Ipsi regnauerunt, et non ex me: principes exstiterunt, et non cognoui . »Ex se, inquit Gregorius , et non ex arbitrio summi  rectoris regnant, qui nullis fulti uirtutibus, nequaquam  diuinitus uocati, sed sua cupidine accensi, culmen regiminis rapiunt potius quam assequuntur: quos tamen internus iudex et prouehit, et non cognoscit, quia quos permittendo tolerat, profecto per iudicium reprobationis ignorat.« De quibus Domino per Psalmistam dicitur: Deiecisti eos dum alleuarentur . Dum alleuatur enim deiicitur, qui gonoribus proficit, et moribus deficit. Iustus namque et misericors Dominus, mortalium acta disponens, alia concedit propitius, alia permittit iratus, atque ea que permittit sic tolerat, ut hec in sui consilii usum uertat.



CAP. II.---Quod populi felicitas sit rex bonus, infelicitas rex malus.

De nomine regis, et que sit felicitas populis sibi  subiectis, si gratia Dei bonus rex super eos regnauerit, et que sit infelicitas populis sibi subiectis, si malus suo uitio rex super eos regnauerit, sanctus Cyprianus in libro de gradibus Abusionum ostendit : »Nomen, inquiens, regis intellectualiter hoc retinet, ut subiectis omnibus rectoris officium procuret. Sed qualiter alios corrigere poterit, qui proprios mores, ne iniqui sint, non corrigit? quoniam in iustitia regis exaltabitur solium, et in ueritate solidabitur gubernaculum populorum . Iustitia uero regis est, neminem iniuste per potentiam opprimere, sine personarum acceptione inter uirum et proximum suum iuste iudicare, aduenis et pupillis et uiduis defensorem esse, furta cohibere, adulteria punire, iniquos non exaltare,  impudicos et histriones non nutrire, impios de terra perdere, parricidas et periurantes uiuere non sinere, ecclesias defendere, pauperes eleemosynis alere, iustos super regni negotia constituere, senes et sapientes et sobrios consiliarios habere, magorum et hariolorum, pythonissarumque superstitionibus non intendere, iracundiam differre, patriam fortiter et iuste contra aduersarios defendere, per omnia in Deo confidere, prosperitatibus animum non eleuare, cuncta aduersa patienter tolerare, fidem catholicam in Deum habere, filios suos non sinere impie agere, certis horis orationibus insistere, ante horas congruas cibum non gustare. ue enim terre cuius rex puer est, et cuius principes mane comedunt . Hec regni prosperitatem in presenti faciunt, et regem  ad celestia regna meliora perducunt. Qui uero regnum non secundum hanc legem dispensat, multas nimirum aduersitates imperii tolerabit. Idcirco enim pax sepe populorum rumpitur, et offendicula etiam de regno suscitantur, terrarum quoque fructus diminuuntur, et seruitia populorum prepediuntur, multi et uarii dolores prosperitatem regni inficiunt, charorum et liberorum mortes tristitiam conferunt, hostium incursus prouincias undique uastant, bestie armentorum et pecorum greges dilacerant, tempestates ueris et hiemis turbantur, terrarum quoque fecunditatem et maris ministeria prohibent, et aliquando fulminum ictus segetes et arborum flores et pampinos exurunt. Super omnia uero regis iniustitia,  non solum presentis imperii faciem fuscat, sed etiam filios suos et nepotes, ne post se regni hereditatem teneant, obscurat. Propter piaculum enim Salomonis regnum domus Isrel Dominus de manu filiorum eius dispersit, et propter iustitiam Dauid regis lucernam de semine eius semper in Ierusalem reliquit . Ecce quantum iustitia regis seculo ualet, intuentibus perspicue patet. Pax enim populorum est, tutamen patrie, immunitas plebis, munimentum gentis; cura languorum, gaudium hominum, temperies eris, serenitas maris, terre fecunditas, solatium pauperum, hereditas filiorum, et sibimetipsi spes future beatitudinis. Attamen sciat rex quod, sicut in throno hominum primus constitutus est, sic et in penis, si iustitiam non fecerit, primatum habiturus  est. Omnes namque, quoscunque peccatores sub se in presenti habuit, supra se modo implacabili in illa pena futura habebit.«



CAP. III.---Magne potentie argumentum est recta administratio.

Quod ex bona administratione regiminis magna esse cognoscitur potentia temporalis: »Magna est, inquit beatus Gregorius in libro Moralium  potentia temporalis, que habet apud Deum meritum suum de bona administratione regiminis. Bona est ordine suo potentia, sed cauta regentis indiget uita. Igitur bene hanc exercet, qui et retinere illam nouerit, et impugnare. Bene hanc exercet, qui scit per illam super culpas erigi, et scit cum illa ceteris equalitate componi. Humana  etenim mens plerumque extollitur, etiam cum nulla potestate fulcitur: quanto magis in altum se erigit, cum se ei etiam potestas adiungit? Et tamen corrigendis aliorum uitiis apta exsecutione preparatur. Unde et per Paulum dicitur: Minister enim Dei est, uindex in iram ei qui male agit . Cum ergo potentie temporalis ministerium suscipitur, summa cura uigilandum est, ut sciat quisque et sumere ex illa quod adiuuat, et expugnaro quod tentat . Teneamus ergo exterius quod pro aliorum utilitate suscepimus, teneamus interius quod de nostra estimatione sentimus. Sed tamen decenter quibusdam erumpentibus signis, tales nos apud nos esse ipsi etiam qui nobis commissi sunt non ignorent: ut et de auctoritate nostra quod formident  uideant, et de humilitate quod imitentur agnoscant. Seruata autem auctoritate regiminis, ad cor nostrum sine cessatione redeamus, et consideremus assidue quod sumus equaliter cum ceteris conditi, non quod temporaliter ceteris prelati. Potestas enim quanto exterius eminet, tanto premi interius debet, ne cogitationem uincat, ne in delectatione sui animum rapiat, ne iam sub se mens eam regere non possit, cui se libidine dominandi supponit. Bene Dauid regni potentiam regere nouerat, qui elationem eiusdem potentie semetipsum premendo uincebat, dicens: Domine, non est exaltatum cor meum . Quique in eius humilitatis augmento subiunxit: neque elati sunt oculi mei,  atque addidit: Neque ambulaui in magnis. Et adhuc semetipsum subtilissima inquisitione discutiens ait: Neque in mirabilibus super me. Omnesque etiam cogitationes suas a fundo cordis exhauriens, subiungit, dicens: Si non humiliter sentiebam, sed exaltaui animam meam . Ecce humilitatis hostiam ab intimo cordis oblatam crebro replicat, et iterum atque iterum confitendo offerre non cessat, eamque multipliciter loquens Iudicis sui oculis ostentat. Quid est hoc? et quomodo istud sacrificium Deo placere cognouerat, quod in conspectu eius tanta iteratione uocis immolabat? nisi quod uicina esse superbia potentibus solet, et pene semper rebus affluentibus elatio sociatur, quia et sepe humoris abundantia duritiam dat tumoris. Mirum uero  est, cum in cordibus sublimium regnat humilitas morum. Unde pensandum est quia potentes quique, cum humiliter sapiunt, culmen extranee quasi longe posite uirtutis attingunt, et recte hac uirtute Dominum quantocius placant, quia illud ei sacrificium potentes offerunt, quod potentes uix inuenire possunt. Subtilissima namque ars uiuendi est, culmen tenere, gloriam reprimere: esse quidem in potentia, sed potentem se esse nescire: ad largienda bona potentem se agnoscere, sed ad repetenda noxia omne quod potenter ualet ignorare. Recte itaque de talibus dicitur: Deus potentes non abiicit, cum et ipse sit potens . Deum quippe imitari desiderat, qui fastigium potentie, alienis intentus utilitatibus, et non suis laudibus elatus, administrat:  qui prelatus ceteris prodesse appetit, non preesse. Tumoris namque elatio, non ordo potestatis, in crimine est. Potentiam Deus tribuit, elationem uero potentie malitia nostre mentis inuenit. Tollamus ergo quod de nostro contulimus, et bona sunt que Deo largiente possidemus.«



CAP. Iu.---Quales sibi adhibere debeat rex consiliarios.

Quales sibi adhibere debeat rex consiliarios, Ambrosius in libris Officiorum : »Talis, inquit, debet esse, qui consilium alteri dat, ut seipsum formam aliis prebeat ad exemplum bonorum operum, in doctrina, in integritate, in grauitate, ut  sit eius sermo salubris atque irreprehensiblis, consilium utile, uita honesta, sapientia decora . Talis igitur debet esse consiliarius, qui nichil nebulosum habeat, nichil fallax, nichil fabulosum, nichil simulatum, quod uitam eius ac mores refellat; nichil improbum ac maliuolum, quod auertat consulentes. Alia sunt enim que fugiuntur, alia que contemnuntur. Fugimus ea que possunt nocere, que malitiose possunt in noxam serpere; ut si is qui consulitur dubia sit fide, et pecunie auidus, ut possit pretio mutari; si iniuriosus, hic fugitur ac declinatur. Qui uero uoluptarius, intemperans, etsi alienus a fraude, tamen auarus et cupidior lucri turpis, hic contemnitur. Quod enim specimen industrie, quem fructum laboris edere potest, quam recipere  animo curam ac sollicitudinem, qui se torpori dederit atque ignauie?  Aduertimus igitur, quod in acquirendis consiliis plurimum adiungat uite probitas, uirtutum prerogatiua, beneuolentie usus, frugalitatis [al., facilitatis] gratia. Quis enim in ceno fontem requirat? Quis de turbida aqua potum petat? Itaque ubi luxuria est, ubi intemperantia, ubi uitiorum confusio, quis inde sibi aliquid hauriendum existimet? Quis non despiciat morum colluuionem? Quis utilem cause aliene iudicet, quem inutilem sue uite uidet? Quis iterum improbum, maliuolum, contumeliosum non fugiat, et ad nocendum paratum? Quis non eum omni studio declinet? Quis uero quamuis instructum ad consilii opem, difficilem tamen accessu ambiat; in quo sit illud, tanquam si quis  aque fontem precludat? Quid enim prodest habere sapientiam, si consilium neges? Si consulendi intercludas copiam, clausisti fontem, ut nec aliis profluat, nec tibi prosit. Pulchre autem et de illo conuenit, qui habens prudentiam, commaculat eam uitiorum sordibus, eo quod aque exitum contaminet. Degeneres animos uita arguit. Quomodo enim eum potes iudicare consilio superiorem, quem uideas inferiorem moribus? Supra me debet esse, cui me committere paro. An uero idoneum eum putabo, qui mihi det consilium quod non det sibi, et mihi eum uacare credam, qui sibi non uacet? cuius animum uoluptates occupent, libido deuincat, auaritia subiuget, cupiditas perturbet, quatiat metus? Quomodo hic consilii locus, ubi nullus quietis? Admirandus  mihi et suspiciendus consiliarius, quem propitius Dominus patribus dedit, offensus abstulit.«  Prudentissimo cuique causam committimus nostram, et ab eo consilium promptius quam a ceteris poscimus. Prestat tamen fidele iusti consilium, et sapientissimi ingenio frequenter preponderat: utiliora enim uulnera amici, quam aliorum oscula . Deinde quia iusti iudicium est, sapientis autem argumentum, in illo censura disceptationis, in hoc calliditas inuentionis. Quod si utrumque connectas, erit magna consiliorum salubritas, que ab uniuersis spectatur admiratione sapientie, et amore iustitie: ut omnes querant audire sapientiam eius uiri, in quo utriusque uirtutis copula sit.  Ideo prudentia et iustitia in unoquoque  desideratur, et ea exspectatur a pluribus; ut in quo ea sint, illi deferatur fides, quod possit utile consilium ac fidele desideranti dare. Quis enim ei se committat, quem non putet plus sapere quam ipse sapiat qui querit consilium? Necesse est igitur ut prestantior sit a quo consilium petatur, quam ille est qui petit. Quid enim consulas hominem, quem non arbitreris posse melius aliquid reperire quam ipse intelligis? Quod si eum inueneris, qui uiuacitate ingenii, mentis uigore atque auctoritate prestet, et accedat eo, ut exemplo et usu paratior sit, presentia soluat pericula, prospiciat futura, denuntiet imminentia, argumentum expediat, remedium ferat in tempore, paratus sit non solum ad consulendum,  sed etiam ad subueniendum; huic ita fides habetur, ut dicat qui consilium petit: Etsi mala mihi euenerint per illum, sustineo . Huiusmodi igitur uiro salutem nostram et existimationem committimus, qui sit, ut supra diximus, iustus et prudens. Facit enim iustitia, ut nullus sit fraudis metus: facit etiam prudentia, ut nulla erroris suspicio sit. Promptius tamen nos iusto uiro quam prudenti committimus.  Pulchrum est igitur bene uelle, et eo largiri consilio ut prosis, non ut noceas. Nam si luxurioso ad luxurie effusionem, adultero ad mercedem adulterii largiendum putes, non est beneficentia ista, ubi nulla est beneuolentia. Officere enim istud est, non prodesse alteri. Si largiaris ei qui conspiret aduersus patriam, qui congregare cupiat  tuo sumptu perditos qui impugnent Ecclesiam, non est hec probabilis liberalitas. Si adiuues eum qui aduersus uiduam et pupillos graui decernit iurgio, aut ui aliqua possessiones eorum eripere conatur, non probatur largitas, si quod alteri largitur, alteri quis extorqueat, si iniuste querat, et iuste dispensandum putet: nisi forte, ut ille Zacheus , reddas prius ei quadruplum quem fraudaueris, et gentilitatis uitia fidei studio, et credentis operatione compenses. Fundamentum igitur habeat liberalitas tua. Hoc primum queritur, ut cum fide conferas, fraudem non facias oblatis.« Similiter et in consiliis agere debet consiliarius, quia est et in consilio maxima liberalitas.



CAP. u.---Nihil felicius quam si regnent regnandi scientiam habentes.


Nihil felicius esse rebus humanis quam regnare, miserante Deo, scientiam regnandi habentes, ex libro Augustini de Ciuitate Dei :

»Qui uera pietate prediti bene uiuunt, si habeant scientiam regendi populos, nichil felicius rebus humanis, quam si Deo miserante habeant potestatem. Nos Christianos reges ideo felices dicimus, si iuste regnant, si inter linguas sublimiter honorantium, et obsequia nimis humiliter salutantium non extolluntur, sed se homines esse meminerunt; si suam potestatem ad Dei cultum maxime dilatandum maiestati eius famulam faciunt; si Deum timent, diligunt, colunt, si plus amant illud regnum ubi non timent  habere consortes; si tardius uindicant, facile ignoscunt; si eamdem uindictam pro necessitate regende tuendeque reipublice, non pro saturandis inimicitiarum odiis exerunt; si eamdem ueniam, non ad impunitatem iniquitatis, sed ad spem correctionis indulgent; si, quod aspere coguntur plerumque decernere, misericordie lenitate et beneficiorum largitate compensant; si luxuria tanto eis est castigatior, quanto posset esse liberior; si malunt cupiditatibus prauis, quam quibuslibet gentibus imperare: et si hec omnia faciunt, non propter ardorem inanis glorie, sed propter caritatem felicitatis eterne: si pro suis peccatis, humilitatis et miserationis et orationis sacrificium Deo suo uero immolare non negligunt.  Tales Christianos reges dicimus esse felices, interim spe, postea re ipsa potituros, cum id quod exspectamus aduenerit.«



CAP. uI.---Quod utile sit bonos reges diu et longe lateque regnare.

Quod utile sit his qui regnant, et quibus regnant, si boni sint, diu longe lateque regnare, idem id eodem libro beatus Augustinus demonstrat, dicens : »Si uerus Deus colatur, eisque sacris, ueracibus, et bonis moribus seruiatur, utile est ut boni longe lateque diu regnent; neque hoc tam ipsis quam illis utile est quibus regnant. Nam quantum ad ipsos pertinet, pietas et probitas eorum, que magna Dei dona sunt, sufficit eis ad ueram felicitatem, qua et in ista uita bene agatur, et postea percipiatur  eterna. In hac ergo terra regnum bonorum non tam illis prestatur, quam rebus humanis: malorum uero regnum magis regnantibus nocet, qui suos animos uastant scelerum maiore licentia; his autem, qui eis seruiendo subduntur, non nocet nisi iniquitas propria. Nam iustis quidquid malorum ab iniquis dominis irrogatur, non est pena criminis, sed uirtutis examen. Proinde bonus etiam si seruiat, liber est: malus autem etiamsi regnet, seruus est; nec unius hominis, sed, quod est grauius, tot dominorum quot uitiorum. De quibus uitiis cum ageret Scriptura diuina: A quo enim quis, inquit, deuictus est, huic seruus addictus est . Remota itaque iustitia, quid sunt regna, nisi magna latrocinia?«



CAP. uII.---Belligerare et regnum dilatare sola bonos reges impellit necessitas.


Bella gerere, et dilatare regnum, bonos sola necessitate uocari, ex libro Augustini de Ciuitate Dei  »Belligerare, et perdomitis gentibus dilatare regnum, malis uidetur felicitas, bonis necessitas. Sed quia peius esset ut iniuriosi iustioribus dominarentur, ideo non incongrue dicitur etiam ista felicitas. Sed proculdubio felicitas maior est, uicinum bonum habere concordem, quam uicinum malum subiugare bellantem. Mala uota sunt optare habere quem oderis, uel quem timeas, ut possit esse quem uincas.«



CAP. uIII.---Regis studium in procinctu belli, et exhortatio ad milites.


»Formam regis, et exhortationem eiusdem erga milites in procinctu belli, Dominus, inquit Augustinus, per Moysen in Deuteronomio designat, dicens: Non declinet, inquit, ad dexteram, nec ad sinistram . Qui si bene direxerit uias suas, et studia sua coram eo qui est Rex regum, necessario pacatos regni sui fines possidebit. Unde et illic mox subditur: Ut longo regnet tempore super Isrel. Porro, si preceptum custodierit, ut non declinet ad dexteram neque ad sinistram, fedus securitatis et pacis de uictoria letus promerebitur. Si exieris, inquit Dominus, ad bellum contra hostes tuos, et uideris equitatum et currus, et maiorem quam tu  habes aduersarii exercitus multitudinem, non timebis eos, quia Dominus Deus tuus tecum est . Bellum necessitas faciat, ut, sopita discordia, pax recuperari possit. Hoc ergo studio regi prelium gerendum est. Rex, appropinquante prelio, exercitui suo uerba Iude ad medium deducere debet, quibus ait: Non concupiscatis spolia, quia bellum contra nos est .«



CAP. IX.---Non peccasse eos qui Deo auctore bella gesserunt.

Non peccasse eos qui Deo auctore bella gesserunt, Augustinus in prefato libro : »Quasdam exceptiones eadem ipsa diuina fecit auctoritas, ut liceat hominem occidi. Sed his exceptis, quos occidi iubet, siue data lege, siue ad personam pro  tempore expressa iussione: non autem ipse occidit qui ministerium debet iubenti, sicut adminiculum gladius utenti: et ideo nequaquam contra hoc preceptum fecerunt, quo dictum est: Non occides , qui Deo auctore bella gesserunt, aut personam gerentes publice potestatis, secundum eius leges, hoc est iustissime rationis imperium, sceleratos morte punierunt. Et Abraham non solum non est culpatus crudelitatis nomine, uerum etiam laudatus nomine pietatis, quod uoluit filium nequaquam scelerate, sed obedienter, occidere . Et merito queritur utrum pro iussu Dei sit habendum, quod Iephte filiam que patri occurrit occidit, cum id se uouisset immolaturum Deo quod ei redeunti  de prelio uictori primitus occurrisset . Nec Samson aliter excusatur, quod seipsum cum hostibus ruina domus oppressit, nisi quia Spiritus latenter hoc iusserat, qui per illum miracula faciebat . His igitur exceptis, quos uel lex iusta generaliter, uel ipse fons iustitie Deus specialiter occidi iubet, quisquis hominem, uel seipsum, uel quemlibet occiderit, homicidii crimine tenetur.«



CAP. X.---Quod qui bella tractant, et sub armis militant, Deo non displicent.

Quod qui bella tractant, et sub armis militant, Deo non displiceant, item Augustinus ad Bonifacium : »Noli existimare neminem Deo placere posse, qui in armis bellicis militat. In his erat sanctus Dauid, cui Dominus tam magnum perhibuit  testimonium. In his etiam plurimi illius temporis iusti. In his erat et ille centurio, qui Domino dixit: Non sum dignus ut intres sub tectum meum, sed tantum dic uerbo, et sanabitur puer meus. Nam et ego homo sum sub potestate constitutus, habens sub me milites, et dico huic: uade, et uadit; et alii: ueni, et uenit; et seruo meo: Fac hoc, et facit. De quo et Dominus: Amen dico uobis, non inueni tantam fidem in Isrel . In his erat et ille Cornelius, ad quem missus angelus dixit: Corneli, accepte sunt eleemosyne tue, et exaudite sunt orationes tue . Ubi eum admonuit, ut ad beatum Petrum apostolum mitteret, et ab illo audiret que facere deberet: ad quem apostolum, ut ad  eum ueniret, etiam religiosum militem misit. In his erant et illi, qui baptizandi cum uenissent ad Ioannem sanctum Domini precursorem, et amicum sponsi, de quo ipse Dominus ait: In natis mulierum non surrexit maior Ioanne Baptista , et quesissent ab eo quid facerent, ait eis: Neminem concusseritis, nulli calumniam feceritis, sufficiat uobis stipendium uestrum : non eos utique sub armis militare prohibuit, quibus suum stipendium sufficere debere precepit. Alii ergo pro uobis orando pugnant contra inuisibiles inimicos: uos pro eis pugnando laboratis contra uisibiles barbaros. Utinam una fides esset in omnibus, quia et minus laboraretur, et facilius diabolus cum suis angelis uinceretur. Hoc ergo primum cogita, quando armaris  ad pugnam, quia uirtus tua etiam ipsa corporalis donum Dei est. Sic enim cogitabis de dono Dei non facere contra Deum. Fides enim quando promittitur, etiam hosti seruanda est contra quem bellum geritur, quanto magis amico pro quo pugnatur? Pacem habere debet uoluntas, bellum necessitas, ut liberet Deus a necessitate, et conseruet in pace. Non enim pax queritur ut bellum excitetur, sed bellum geritur ut pax acquiratur. Esto ergo etiam bellando pacificus, ut eos quos expugnas ad pacis utilitatem uincendo perducas. Beati enim pacifici, ait Dominus, quoniam filii Dei uocabuntur . Si autem pax humana tam dulcis est pro temporali salute mortalium, quanto est dulcior pax diuina pro eterna salute angelorum? Itaque hostem pugnantem necessitas  perimat, non uoluntas. Sicut rebellanti et resistenti uiolentia redditur, ita uicto uel capto misericordia iam debetur, maxime in quo pacis perturbatio non timetur.« Et Hieronymus: »Legimus in libro Paralipomenon filios Isrel ad pugnam isse mente pacifica, quia non pro uincendi libidine sed pro acquirenda pace pugnabant.«



CAP. XI.---Militem potestati obedientem non peccare si hominem occidat.

Militem potestati sub qua est obedientem non peccare si hominem occidat, Augustinus in libro de Ciuitate Dei : »Miles, cum obediens potestati, sub qua legitime constitutus est, hominem occidit, nulla ciuitatis sue lege reus est homicidii:  imo nisi fecerit, reus est imperii deserti atque contempti. Quod si sua sponte atque auctoritate fecisset, in crimen effusi humani sanguinis incidisset. Itaque unde punitur si fecisset iniussus, inde punietur nisi fecerit iussus. Quod si ita est iubente rege, quanto magis iubente Creatore? Qui ergo audit non licere se occidere, faciat si iussit cuius non licet iussa contemnere. Tantummodo uideat utrum diuina iussio nullo nutet incerto. Nos per aurem conscientiam conuenimus, occultorum nobis iudicium non usurpamus, nemo scit quid agatur in homine, nisi spiritus hominis qui in ipso est .«



CAP. XII.---uictoriam in bello per Omnipotentem dari cui uoluerit.

uictoriam in bello ab Omnipotente per angelum  suum cui uoluerit et cui iusserit dari, Augustinus in libro de Ciuitate Dei demonstrat, dicens : »uictoriam Omnipotens mittit, atque illa tanquam regi deorum obtemperans ad quos iusserit uenit, et in eorum parte considit. Hoc uere de illo uero rege seculorum dicitur, quod mittat non uictoriam, que nulla substantia est, sed angelum suum, et facit uincere quem uoluerit. Cuius consilium occultum esse potest, iniquum non potest.«



CAP. XIII.---Deum quando pugnatur astare, et iuste parti uictoriam preparare.

Quando pugnatur, Deum apertis celis astare, et iuste parti uictoriam prestare, nichilque de propriis uiribus presumendum, Augustinus in epistola ad Bonifacium demonstrat, dicens : »Utile  tibi tuisque dabo consilium. Arripe manibus arma, oratio aures pulset auctoris, quia, quando pugnatur, Deus apertis celis spectat, et partem quam inspicit iustam, ibi dat palmam. Nihil de uiribus propriis presumas, de auctore gloriare uirtutum, et nullum curabis penitus inimicum.«



CAP. XIu.---Quod non pro paucitate diffidendum, si Dominus cum bellatoribus fuerit.

Quod non in multitudine fidendum, nec pro paucitate diffidendum in bello sit, si Dominus cum bellatoribus fuerit, et famosissimum bellum per Gedeonem Domino disponente actum, et libri Machabeorum, et historia Orosii demonstrat, in qua scriptum est . »Xerxes rex Persarum septingenta  millia armatorum de regno, et trecenta de auxiliis, rostratas etiam naues mille ducentas, onerarias autem tria millia numero habuisse narratur, ut merito inopinato exercitui immenseque classi, uix ad potum flumina, uix terras ad ingressum, uix maria ad cursum suffecisse memoratum sit. Huic tam incredibili temporibus nostris agmini, cuius numerum nunc difficilius est astrui, quam tunc fuit uinci, Leonida rex Spartanorum cum quatuor millibus hominum in angustiis Thermopylarum obstitit. Xerxes autem, contemptu paucitatis obiecte, iniri pugnam, conseri manum imperat, ac per triduum continuum non duorum pugna, sed cedes unius populi fuit. Quarto autem die cum uideret Leonida undique hostem circumfundi, hortatur auxiliares socios,  ut subtrahentes se pugne in cacumen montis euadant, ac se ad meliora tempora reseruent: sibi uero cum Spartanis suis aliam sortem esse subeundam, plus se patrie debere quam uite. Dimissis sociis Spartanos admonet de gloria plurimum, de uita nichil sperandum: neque exspectandum uel hostem, uel diem, sed occasione noctis perrumpenda castra, commiscenda arma, conturbanda agmina fore. Nusquam uictores honestius quam in castris hostium esse perituros. Persuasi igitur mori malle, in ultionem future mortis armantur, tanquam ipsi interitum suum et exigerent et uindicarent. Mirum dictu, sexcenti uiri castra sexcentorum millium irrumpunt. Tumultus totis castris oritur. Perse quoque  ipsi Spartanos mutuis suis cedibus adiuuant. Spartani querentes regem, nec inuenientes, cedunt sternuntque omnia, castra peruagantur uniuersa, et inter densas strues corporum raros homines uix sequuntur, uictores sine dubio nisi mori elegissent.«



CAP. Xu.---Quod pro iis qui in bello ceciderunt oblationes offerri debeant.

Quod pro his qui in bello fideliter bellantes ceciderunt, oblationes eleemosynarum, orationum, et sacre hostie fiducialiter offerri debeant, Scriptura demonstrat dicens: uir fortissimus Iuda, collatione facta, duodecim millia drachmas argenti misit Hierosolymam offerre ea ibi pro peccatis mortuorum, iuste et religiose cogitans de resurrectione , ut multi dicerent uanum et superfluum esse offerre pro mortuis. Considerauit enim quod hi, qui cum pietate dormitionem acceperant, optimam haberent repositam gratiam. Sancta ergo et salubris est cogitatio offerre sacrificium pro defunctis, ut a peccatis soluantur .



CAP. XuI.---Quod reges regum Domino seruiant, etiam leges dando pro ipso.

Quod non solum in his, que premisimus, reges Regi regum seruiant Domino, sed et leges dando pro ipso, Augustinus in epistola ad Bonifacium demonstrat dicens : »Seruiant, inquit, reges terre Christo, etiam leges ferendo pro Christo. Quomodo ergo reges Domino seruiunt in timore, nisi ea que contra Domini iussa fiunt, religiosa seueritate  prohibendo atque plectendo? Aliter enim seruit quia homo est, aliter quia etiam rex est. Quia homo est, ei seruit uiuendo fideliter: quia uero etiam rex est, seruit leges iusta precipientes et contraria prohibentes conuenienti uigore sanciendo. Sicut seruiuit Ezechias, lucos et templa idolorum, et illa excelsa, que contra Dei precepta fuerunt constructa, destruendo . Sicut seruiuit Iosias, talia et ipse faciendo . Sicut seruiuit rex Niniuitarum, uniuersam ciuitatem ad placandum Dominum compellendo . Sicut seruiuit Darius, idolum frangendum in potestatem Danieli dando, et inimicos eius leonibus ingerendo . Sicut seruiuit Nabuchodonosor, omnes in regno suo positos a blasphemando Deum lege terribili prohibendo  . In hoc itaque seruiunt Domino reges, inquantum sunt reges, cum ea faciunt ad seruiendum illi, que non possunt facere nisi reges.«



CAP. XuII.---Quod ad iustitie obseruationem etiam compellendum sit.

Quod ad iustitie obseruationem etiam compellendum sit, Augustinus ad uincentium demonstrat dicens : »Putas, inquit, neminem debere cogi ad iustitiam, cum legas patremfamilias dixisse seruis: Quoscunque inueneritis cogite intrare?  cum legas etiam ipsum primo Saulum, postea Paulum, ad cognoscendam et tenendam ueritatem magna uiolentia Christi cogentis esse compulsum?   Et putas nullam uim adhibendam esse homini, ut ab erroris pernicie liberetur, cum ipsum Dominum, quo nemo nos utilius diligit, certissimis exemplis hoc facere uideas, et Christum audias dicentem: Nemo uenit ad me, nisi quem Pater attraxerit?  Quod fit in cordibus omnium qui se ad Deum diuine iracundie timore conuertunt. Quidquid uero facit uera et legitima mater Ecclesia, etiamsi asperum amarumque sentiatur, non malum pro malo reddit, sed bonum discipline expellendo malum iniquitatis apponit . uides igitur non esse considerandum quod quisque cogitur, sed quale sit illud quo cogitur, utrum bonum an malum: non quo quisque bonus esse possit inuitus; sed timendo quod non uult pati, uel relinquit impedientem animositatem,  uel ignoratam compellitur agnoscere ueritatem, ut timens uel respuat falsum de quo contendebat, uel querat uerum quod nesciebat, et uolens iam teneat quod nolebat. Non enim bonum hominis est hominem uincere, sed bonum est homini ut eum ueritas uincat uolentem, quia malum est homini ut eum ueritas uincat inuitum. Nam ipsa uincat necesse est, siue negantem, siue confitentem.« De hac salubri coactione et beatus Gregorius in homilia trigesima sexta more suo dulcissime et abundantissime dicit. Que quia notissima et usu lectionis trita sunt, et ne prolixior foret sententia, hic pretermittere censui.



CAP. XuIII.---Quod Christo seruiat qui improbos corripit amore iustitie.


Quia etiam disciplinam exercendo in improbos et peruersos, non odii sui rancore, uel uindicte sue liuore, sed amore iustitie et diuine uindicte Christo seruiat, idem beatus Augustinus demonstrat dicens : »Quando ueritas predicatur errantibus, cordatis utilis admonitio est, insensatis inutilis afflictio. Non est autem potestas nisi a Deo. Qui autem resistit potestati, Dei ordinationi resistit. Principes enim non sunt timori bono operi, sed malo. uis autem non timere potestatem? bonum fac, et habebis laudem ex illa . Siue enim potestas ueritati fauens aliquem corrigat, laudem habet ex illa qui fuerit emendatus: siue inimica ueritati in aliquem seuiat, laudem habet ex illa qui  uictor fuerit coronatus.  In disciplina nostra non tam queritur utrum pius animus irascatur, sed quare irascatur; nec utrum sit tristis, sed unde sit tristis; nec utrum timeat, sed quid timeat. Irasci enim peccanti ut corrigatur, contristari pro afflicto ut liberetur, timere periclitanti ne pereat, nescio utrum quisquam sana consideratione reprehendat. Nam et misericordiam Stoicorum est solere culpare, sed quanto honestius ille Stoicus misericordia perturbaretur hominis liberandi quam timore naufragii!« Longe melius et humanius, et piorum sensibus accommodatius Cicero in Cesaris laude locutus est, ubi ait : »De uirtutibus tuis nec admirabilior, nec gratior misericordia  est. Quid est autem misericordia, nisi aliene miserie quedam in nostro corde compassio, qua utique si possumus subuenire compellimur? Seruit autem motus iste rationi, quando ita prebetur misericordia ut iustitia conseruetur, siue cum indigenti tribuitur, siue cum ignoscitur penitenti.«



CAP. XIX.---De discretione in habenda misericordia.

Item de discretione in habenda misericordia, Ambrosius in expositione psalmi centesimi decimi octaui: »Est iusta misericordia, et est etiam iniusta misericordia. Denique, in lege scriptum est de quodam: Non misereberis illius ; et in libris Regnorum legis quia Saul propterea contraxit  offensam, quia miseratus est Agag hostium regem, quem prohibuerat sententia diuina seruari . Ut si quis latronis filiis deprecantibus motus, et lacrymis coniugis eius inflexus, absoluendum putet, cui adhuc latrocinandi aspiret affectus, nonne innocentes tradet exitio, qui liberat multorum exitia cogitantem? Certe si gladium reprimit, uincla dissoluit, cur laxat exsilio? cur latrocinandi qua potest clementiore uia non eripit facultatem, qui uoluntatem extorquere non potuit? Deinde inter duos, hoc est accusatorem et reum, pari periculo de capite decernentes, alterum si non probasset, alterum si non esset ab accusatore conuictus, non id quod iustitie est iudex sequatur, sed dum miseretur rei, damnet probantem, aut dum accusatori fauet qui probare non possit, addicat  innoxium. Non potest igitur hec dici iusta misericordia. In ipsa Ecclesia, ubi maxime misereri decet, teneri quammaxime debet forma iustitie, ne quis a consortio communionis abstentus, breui lacrymula, atque ad tempus parata, uel etiam uberioribus fletibus, communionem, quam plurimis debet postulare temporibus, facilitati sacerdotis extorqueat. Nonne cum uni indulget indigno, plurimos facit ad prolapsionis contagium prouocari? Facilitas enim uenie incentiuum tribuit delinquendi. Hoc eo dictum est, ut sciamus secundum uerbum Dei, secundum rationem dispensandam esse misericordiam debitoribus. Medicus ipse, si serpentis interius inueniat uulneris cicatricem, cum debeat resecare ulceris uitium ne latius serpat, tamen a secandi  urendique proposito lacrymis inflexus egroti, medicamentis tegat quod ferro aperiendum fuit, nonne ista inutilis misericordia est, si propter breuem incisionis uel exustionis dolorem, corpus omne tabescat, uite usus intereat? Recte igitur et sacerdos uulnus, ne latius serpat, a toto corpore Ecclesie quasi bonus medicus debet abscidere, et prodere uirus criminis quod lateat, non fouere, ne dum unum excludendum non putat, plures dignos faciat quos excludat ab Ecclesia. Iure ergo Apostolus diuino nos hortatur exemplo, dicens: uide ergo bonitatem et seueritatem Dei: in eos quidem qui ceciderunt seueritatem; in te autem bonitatem, si permanseris in bonitate .«



CAP. XX.---Cui licite ignoscere liceat principi uel iudici.


Cui ergo licite ignoscere liceat principi uel iudici, sub iusto et misericordi iudice, qui conuertenti et penitenti ignoscit, beatus Gregorius in homilia Euangelii demonstrat : »Ecce, inquiens, qui superbus fuit, si conuersus ad Christum humilis factus est, semetipsum reliquit. Si luxuriosus quisque ad continentiam uitam mutauit, abnegauit utique quod fuit. Si auarus quisque ambire iam desiit, et largiri didicit propria qui prius aliena rapiebat, procul dubio semetipsum reliquit. Ipse quidem est per naturam, sed non est ipse per malitiam. Hinc enim scriptum: uerte impios, et non erunt . Conuersi namque impii non erunt, non quia non erunt  omnino in essentia, sed scilicet non erunt omnino in impietatis culpa. Tunc ergo nosmetipsos relinquimus, tunc nosmetipsos abnegamus, cum uitamus quod per uetustatem fuimus, et ad hoc nitimur quod per nouitatem uocamur. Pensemus quomodo se Paulus abnegauerat, qui dicebat: uiuo autem, iam non ego . Exstinctus quippe fuerat seuus ille persecutor, et uiuere ceperat predicator pius. Si enim ipse esset, pius profecto non esset. Sed qui se uiuere denegat, dicat unde est, quod sancta uerba per doctrinam ueritatis clamant; protinus subdit: uiuit uero in me Christus. Ac si aperte dicat: Ego quidem a meipso exstinctus, quia carnaliter non sum, quia in Christo spiritaliter uiuo. Dicat ergo ueritas, dicat: Si quis uult post me uenire, abneget  semetipsum ; quia nisi quis a semetipso deficiat, ad eum qui super ipsum est non appropinquat: nec ualet apprehendere quod ultra ipsum est, si nescierit mactare quod est.« Sed forte quis dicat: Quomodo sciam si se quis cui pepercero correxit, et in correctione permanserit? Redeat hec inquiens ad sententiam Domini, ut si euangelice et secundo ac tertio correptus non se correxerit, qui ab illo sicut ethnicus et publicanus haberi precipitur, legis seueritatem a principe necesse est sustinere cogatur, ne qui sibi consulere noluit, in pace uiuere uolentibus nocere possit. At si quis huic capitulo obiicere uoluerit, quod Dominus peccanti in nobis non solum septies, sed et septuagies septies dimitti preceperit, sciat hoc de nostris, non de diuinis preceptum esse  iniuriis: quia ut Prosper de uerbis beati Augustini in libro Sententiarum dicit : »Peccata, siue parua, siue magna, impunita esse non possunt, quia aut homine penitente, aut Deo iudicante plectuntur. Cessat autem uindicta diuina, si conuersio precurrat humana. Amat enim Deus confitentibus parcere, et eos qui semetipsos iudicant non iudicare.«



CAP. XXI.---Timeat princeps ne scelerati cuiusquam muneribus uel adulationibus decipiatur.

Timeatque princeps quod in Regum historia legitur, ne muneribus uel blanditiis cuiusquam scelerati pelliciatur, uel adulationibus decipiatur: Benadab, inquit, fugiens ingressus est ciuitatem in  cubiculo quod erat intra cubiculum. Dixeruntque ei serui sui: Ecce audiuimus quod reges domus Isrel clementes sint: ponamus itaque saccos in lumbis nostris, et funiculos in capitibus nostris, et egrediamur ad regem Isrel; forsitan saluabit animas nostras. Accinxerunt saccis lumbos suos, et posuerunt funiculos in capitibus suis, ueneruntque ad regem Isrel, scilicet Achab, et dixerunt: Seruus tuus Benadab dicit: uiuat, oro te, anima mea. Et ille ait: Si adhuc uiuit, frater meus est. Quod acceperunt uiri pro omine, et festinantes rapuerunt uerbum ex ore eius, atque dixerunt: Frater tuus Benadab. Et dixit eis: Ite, adducite eum. Egressus est ergo ad eum Benadab, et leuauit eum in currum suum. Qui dixit ei: Ciuitates, quas tulit pater meus a patre tuo, reddam;  et plateas fac tibi in Damasco, sicut fecit pater meus in Samaria, et ego federatus recedam a te. Pepigit ergo fedus, et dimisit eum. Tunc uir quidam de filiis prophetarum dixit ad socium suum in sermone Domini: Percute me. At ille noluit percutere. Cui ait: Quia noluisti audire uocem Domini, ecce recedes a me, et percutiet te leo. Cumque paululum recessisset ab eo, inuenit eum leo, atque percussit. Sed et alterum inueniens uirum, dixit ad eum: Percute me. Qui percussit eum, et uulnerauit. Abiit ergo propheta, et occurrit regi in uia, et mutauit aspersione pulueris os et oculos suos. Cumque transiret, clamauit ad regem, et ait: Seruus tuus egressus est ad preliandum cominus; cumque fugisset uir unus, adduxit eum quidam ad me, et ait: Custodi uirum istum: qui si lapsus  fuerit, erit anima tua pro anima eius, aut talentum argenti appendes. Dum autem ego turbatus huc illucque me uerterem, subito non comparuit. Et ait rex Isrel ad eum: Hoc est iudicium tuum, quod ipse decreuisti. At ille statim abstersit puluerem dc facie sua, et cognouit eum rex Isrel, quod esset de prophetis. Qui ait ad eum: Hec dicit Dominus, quia dimisisti uirum dignum morte de manu tua, erit anima tua pro anima eius, et populus tuus pro populo eius .



CAP. XXII.---Cauendum principibus, ne sceleratorum amicitiis coniungantur.

Sed et cauendum est principibus, ne etiam huiusmodi sceleratorum amicitiis coniungantur, uel huiusmodi  in familiaritatem suscipiant. »Malorum, inquit beatus Gregorius , cum incaute amicitiis coniungimur, culpis ligamur. Unde Iosaphat, qui tot de anteacta uita preconiis attollitur, de Achab regis amicitiis pene periturus increpatur. Cui a Domino per prophetam dicitur: Impio prebes auxilium, et his qui oderunt Dominum amicitia iungeris, et idcirco iram quidem Domini merebaris, sed bona opera inuenta sunt in te, eo quod abstuleris lucos de terra Iuda . Ab illo enim qui summe rectus est, eo ipso iam discrepat, quo peruersorum amicitiis uita nostra concordat.« Hinc Dauid, dum totum se ad federa pacis interne constringeret, testatur quod cum malis  concordiam non timeret, dicens: Nonne qui te oderunt, Deus, oderam illos, et super inimicos tuos tabescebam? Perfecto odio oderam illos, inimici facti sunt mihi . Inimicos etiam Dei perfecto odio odisse est, ad quod facti sunt diligere, et quod faciunt increpare, mores prauorum premere, uite prodesse.



CAP. XXIII.---Quod sancti uiri ad incutiendum metum reos morte iure puniuerint.

Quia enim sancti uiri, non solum talium amicitias uitauerunt, sed ad incutiendum uiuentibus metum, etiam iure reos morte punierunt, sicut beatus Augustinus in libro de Sermone Domini in monte demonstrat, dicens : »Magni et sancti uiri,  qui iam optime scirent mortem istam, que animam dissoluit a corpore, non esse formidandam, secundum eorum tamen animum qui illam timerent, nonnulla peccata morte punierunt, quo et uiuentibus utilis metus incuteretur, et illis qui morte puniebantur, non ipsa mors noceret, sed peccatum, quod augeri posset si uiuerent. Non temere illi iudicabant, quibus tale iudicium donauerat Deus. Inde est quod Elias multos morte affecit, et propria manu , et igne diuinitus impetrato , cum et alii multi, et diuini magni uiri eodem spiritu tranquillandis rebus humanis non temere fecerint. De quo Elia cum exemplum dedissent discipuli Domino, commemorantes quod ab eo factum sit, ut etiam ipsis daret potestatem petendi de celo ignem, ad  consumendos eos qui sibi hospitium non preberent, reprehendit in eis Dominus, non exemplum prophete sancti, sed ignorantiam uindicandi, que adhuc erat in rudibus, animaduertens eos non amore correptionem, sed odio desiderare uindictam . Itaque posteaquam eos docuit quid esset diligere proximum tanquam seipsum, infuso etiam Spiritu sancto, quem decem diebus completis post ascensionem suam desuper ut promiserat misit , non defuerunt tales uindicte, quamuis multo rarius quam in ueteri Testamento. Ibi enim ex maiore parte seruientes timore premebantur: hic autem maxima dilectione liberi nutriebantur. Nam et uerbis apostoli Petri, Ananias et uxor eius, sicut in Actibus apostolorum legimus, exanimes ceciderunt,  nec resuscitati sunt, sed sepulti . Et si huic libro heretici, qui aduersantur et ueteri Testamento, nolunt credere, Paulum apostolum quem nobiscum legunt intueantur, dicentem de quodam peccatore: Quem tradidi Satane in interitum carnis, ut anima salua sit . Et si nolunt hic mortem intelligere , quamlibet uindictam per Satanam factam ab Apostolo fateantur: quod non eam odio sed amore fecisse, manifestat illud adiectum, ut anima salua sit. Aut in illis libris, quibus ipsi magnam tribuunt auctoritatem, animaduertant quod dicimus, ubi scriptum est, apostolum Thomam imprecatum cuidam, a quo palma percussus esset, atrocissime mortis supplicium,  animam eius tamen commendauit, ut in futuro ei seculo parceretur: cuius a leone occisi a cetero corpore discerptam manum canis intulit mensis, in quibus conuiuabatur apostolus. Cui scripture licet nobis non credere: non enim est in catholico canone: illi tamen eam et legunt, et tanquam incorruptissimam uerissimamque honorant, qui aduersus corporales uindictas que sunt in ueteri Testamento, nescio qua cecitate acerrime seuiunt, quo animo et qua distributione temporum facte sunt omnino nescientes. Tenebitur ergo in hoc iniuriarum genere, quod per uindictam luitur, iste a Christianis modus, ut accepta iniuria non surgat in odium, sed infirmitatis misericordia paratus sit animus plura perpeti, nec correptionem negligat, qua uel consilio,  uel auctoritate, uel potestate uti potest.«



CAP. XXIu.---Quod occidere hominem non semper criminosum sit.

Quod occidere hominem non semper criminosum sit, sed malitia non legibus occidere criminosum sit, quia non factum in talibus, quoniam interdum et recte fit, sed animus male consulens damnetur, Augustinus in libro de Ciuitate Dei demonstrat, dicens: »Si quis bonum putauerit esse quod malum est, et fecerit hoc putando, utique peccat, et ea sunt omnia peccata ignorantie, quando quisque bene fieri putat quod male fit. De occidendis hominibus, ne ab eis quisquam occidatur, non mihi placet consilium, nisi forte sit miles, aut publica functione teneatur, ut non pro se hoc faciat, sed pro aliis, uel  pro ciuitate, ubi etiam ipse est, accepta legitima potestate, si eius congruit persone. Qui uero repelluntur aliquo terrore ne male faciant, etiam ipsis aliquid fortasse prestatur. Hinc autem dictum est, Non resistamus malo , ne nos uindicta delectet, que alieno malo animum pascit, non ut correctionem hominum negligamus.«



CAP. XXu.---Regem iniquorum correctorem esse oportere.

Hinc sanctus Cyprianus in nono Abusionis gradu dicit : »Regem correctorem iniquorum esse oportet: debet furta cohibere, adulteria punire, impios de terra perdere, parricidas et periurantes uiuere non sinere.« Et item idem : »Undecimus  gradus abusionis est plebs sine disciplina, que dum discipline exercitationibus non seruit, Deum absque discipline rigore non euadit. Sicut enim tunica totum corpus tegitur preter caput, ita disciplina omnis Ecclesia, preter Christum, quia Ecclesia et sub disciplina eius protegitur et ornatur. Ipsa uero tunica contexta desuper fuerat per totum, quia eidem Ecclesie disciplina a Domino de celo tribuitur et integratur. Tunica enim corporis Christi disciplina Ecclesie est. Qui autem extra disciplinam est, alienus a corpore Christi est. Non scindamus igitur illam, sed sortiamur de illa. Non soluamus quidquam de mandatis Christi, sed unusquisque in quo uocatus est, in eo permaneat apud Deum.«



XXuI.---Quod propter uindictam noxiorum gladius principi a Deo permissus est.


Et hinc sanctus Innocentius ad Exsuperium Tolosanum episcopum in Decretis suis: »Quesitum est, inquit, super his qui post baptismum administrauerunt, et aut tormenta sola exercuerunt, aut etiam capitalem protulere sententiam. De his nichil legimus a maioribus definitum. Meminerant enim a Deo potestates has fuisse concessas, et propter uindictam noxiorum gladium fuisse permissum, et Dei ministrum esse datum in huiusmodi uindicem. Quomodo igitur reprehenderent factum quod auctore Domino uiderent esse concessum? De his ergo ita ut hactenus seruatum est sic habemus, ne aut disciplinam euertere, aut contra auctoritatem Domini uenire  uideamur. Ipsis autem in ratione reddenda gesta sua omnia seruabuntur.«



CAP. XXuII.---Quod leges a principe iusto sunt in quolibet uindicande.

Item idem sanctus Innocentius in Decretis suis ad eumdem : »Illud, inquit, sciscitari uoluisti, an preces dictantibus liberum concedatur, utique post baptismi regenerationem, a principibus poscere mortem alicuius, uel sanguinem de reatu: quam rem principes nunquam sine conditione concedunt, sed ad iudices commissa ipsa uel crimina semper remittunt, ut, causa cognita, uindicentur quecunque quesitori fuerint delegata: aut absolutio, aut damnatio pro negotii qualitate profertur, et dum legum in impios exercetur auctoritas, erit dictator  immunis.« Et hinc sanctus Cyprianus : »Duodecimus, inquit, abusionis gradus est populus sine lege, qui dum edicta et legum scita contemnit, per diuersas errorum uias eundo perditionis laqueum incurrit. Utique multe perditionis uie tunc inceduntur, cum una regalis uia, lex Dei uidelicet, que neque ad dexteram neque ad sinistram declinat, per negligentiam deseritur. Igitur populus sine lege, populus sine Christo est. Non fiamus ergo sine Christo in hoc tempore transitorio, ne sine nobis Christus esse incipiat in futuro.« Et Christus Dei uirtus et Dei sapientia dicit: Per me reges regnant, et conditores legum iusta decernunt . Et sanctus Augustinus in libro de  uera Religione leges principum seruandas ostendit : »In istis, inquiens, temporalibus legibus, quanquam de his homines iudicent cum eas instituunt, tamen cum fuerint institute atque firmate, non licebit iudici de ipsis iudicare, sed secundum ipsas.« Igitur aut a populo promulgate iuste leges seruande, aut a principe iuste ac rationabiliter sunt in quolibet uindicande.



CAP. XXuIII. Quod his qui pro suis criminibus puniendi sunt misericordia interdum indulgenda.

Quod etiam his qui pro suis sceleribus puniendi sunt, si in tempore necessitatis, et periculi urgentis instantia, uel in ultimo spiritu, presidium penitentie, et mox reconciliationis petierint, nec satisfactio  interdicenda sit, nec reconciliatio deneganda, et sacri canones, et decreta sedis apostolice, auctoritate sacra, euangelica, et apostolica, et prophetica patenter ostendunt, quia misericordie Dei nec modum possumus ponere, nec tempora diffinire, apud quem nullas patitur uenie moras uera confessio, dicente Dei Spiritu per prophetam: Mox ut ingemueris, saluus eris. Et item: Dic prior iniquitates tuas, ut iustificeris, quia apud Dominum est misericordia, et copiosa apud eum redemptio .



CAP. XXIX.---Quod rex propinquis suis peruerse agentibus affectu carnali parcere non debeat.

Quod rex propter ministerium regium, etiam nec quibuscunque propinquitatis necessitudinibus, contra  Deum, sanctamque Ecclesiam, atque rempublicam peruerse agentibus, affectu carnali parcere debeat, ex uerbis Domini dicentis: Qui non odit patrem suum, et matrem, et uxorem, et filios, et fratres, et sorores, adhuc autem et animam suam, non potest meus esse discipulus , in homilia Euangelii beatus Gregorius demonstrat dicens : »Si uim precepti perpendimus, utrumque agere per discretionem ualemus, ut eos qui nobis carnis cognatione coniuncti sunt, et quos proximos nouerimus, et quos aduersarios in uia Dei patimur, odiendo et fugiendo nesciamus. Quasi enim per odium diligitur, qui carnaliter sapiens dum praua nobis ingerit, non auditur. Ut autem Dominus demonstraret hoc erga proximos odium non de inaffectione  procedere, sed de caritate, addidit protinus dicens, adhuc autem animam suam. Odisse itaque precipimur proximos, odisse et animam nostram. Constat ergo quia amando debet odisse proximum, qui sic eum odit sicut semetipsum. Tunc etenim bene nostram animam odimus, cum eius carnalibus desideriis non acquiescimus, cum eius appetitum frangimus, eius uoluptatibus reluctamur. Que ergo contempta ad melius ducitur, quasi per odium amatur. Sic sic nimirum exhibere proximis nostris odii discretionem debemus, ut in eis et diligamus quod sunt, et habeamus odio quod in Dei nobis itinere obsistunt . Ab hac ergo discretione odii nostri, trahamus formam ad odium proximi. Ametur quilibet in hoc mundo aduersarius, sed in uia Dei  contrarius non ametur, etiam propinquus. Quisquis enim iam eterna concupiscit, in ea quam aggreditur causa Dei, extra patrem, extra matrem, extra uxorem, extra filios, extra cognatos, extra semetipsum fieri debet, ut eo uerius cognoscat Deum, quo in eius causa neminem recognoscit. Multum namque est, quod carnales affectus intentionem mentis diuerberant, eiusque aciem obscurant. Quos tamen nequaquam noxios patimur, si eos premendo teneamus. Amandi ergo sunt proximi, impendenda caritas omnibus, et propinquis, et extraneis, nec tamen pro eadem caritate a Dei amore flectendum . Sic nimirum fideles quique esse intra sanctam Ecclesiam debent, ut compatiantur proximis  per caritatem, et tamen de uia Dei non exorbitent per compassionem.« Hinc sanctus Ioannes Chrysostomus  de uerbis Euangelii secundum Mattheum: Si oculus tuus dexter scandalizat te, eiice eum et proiice abs te : »Quod si de membris ista loqueretur, nequaquam de uno, uel de dextro id oculo, sed indifferenter de utroque dixisset. Qui enim dextro scandalizatur oculo, haud dubium quin idipsum patiatur etiam de sinistro. Quam igitur ob causam et oculum dextre partis? Ut scilicet disceres, non de membris esse sermonem, sed de his potius qui nobis familiaritate iunguntur. Et si igitur tantum aliquem diligas, ut eo oculi utaris uice, aut ita tibi quempiam esse utilem putes, ut illum dextre manus ducas loco, et hi tamen anime  tue fortassis incommodant, etiam istos, inquit, a te abscide: et diligentius uim ipsam sermonis examina. Non enim dixit, a talium societate discede, sed maximam separationem indicans: Erue, inquit, ac proiice. Deinde quia satis seuera preceperat, lucrum ex utroque ipsius seueritatis ostendit, translationem uerbi tam in bonorum quam in malorum etiam parte seruando. Expedit enim tibi, inquit, ut pereat unum membrorum tuorum, quam totum corpus tuum mittatur in gehennam . Cur enim Paulus optabat anathema fieri? . Non utique ut nichil inde lucri caperet, sed ut alios acquireret in salutem. Hic uero, id ipsum enim, etiam de causa reprobi fratris intellige. Utrique noxius est, et idcirco non ait, erue tantummodo, sed et proiice, inquit,  abs te, ut eum nunquam recipias ulterius, si qualis fuerat perseuerat. Hoc enim modo et illum maiore crimine liberabis, et te a perditione saluabis Ut autem manifestius commodum istius legis aspicias, si placet etiam in corpore iuxta causam id quod dictum est requiramus. Si enim daretur electio, unumque esset necessarium de duobus, uidelilicet aut cum ambobus oculis in foueam ruere atque ibidem deperire, aut absque uno oculo reliquum saluare corpus, putasne e duobus suscipere non malles secundum? At istud omnibus absque ambiguitate perspicuum est. Non enim hoc esset odientis oculum, sed corpus reliquum diligentis.« Et sanctus Hieronymus in Commentario Matthei, de eisdem uerbis Domini dicentis: Si oculus tuus dexter uel  manus scandalizat te, erue uel abscide, et proiice abs te: »In dextro, inquit, oculo, et dextera manu, fratrum, et uxorum, et liberorum, atque affinium, et propinquorum monstratur affectus: quos si ad contemplandam ueram lucem nobis impedimento cernimus, debemus truncare istiusmodi actiones, ne dum uolumus lucri ceteros facere, ipsi in eternum pereamus. Unde dicitur et de sacerdote magno, cuius anima Domini cultui dedicata est: Supra patre, et matre, et filiis non polluetur , id est nullum affectum sciet, nisi eius cuius cultui dedicatus est.«



CAP. XXX.---Quatenus filiis uel propinquis, si peccauerint, parcere debeat.


Attendat autem princeps in propinquitatis necessitudinibus, quod et in aliis debet attendere, id quod scriptum est: Qui abscondit scelera sua, non dirigetur; qui autem confessus fuerit, et reliquerit ea, misericordiam consequetur ; quia scriptum est: Declina a malo, et fac bonum, et inhabita in seculum seculi  Quia confitenti et penitenti non sufficit sola confessio, nisi et subsequatur facti emendatio, ut penitens penitenda non faciat, sicut Dauid sanctus, qui postquam audiuit a propheta: Dimissum est peccatum tuum , humilior factus est in emendatione peccati, ita ut cinerem sicut panem manducaret, et potum suum  cum fletu misceret . »Quia sepe, ut beatus dicit Gregorius , et reprobi peccata confitentur, sed de his cogitare contemnunt. Electi autem culpas suas, quas uocibus confessionis aperiunt, districte animaduersionis fletibus insequuntur. Unde et propheta, postquam se iniquitatem suam pronuntiare spopondit, cogitare se etiam de eis subdidit. Ac si aperte fateretur dicens: Sic reatum lingua loquitur, ut nequaquam expers a meroris stimulo per alia Spiritus uagetur: sed culpas loquens uulnus aperio; culpas uero ad correctionem cogitans, salutem uulneris ex medicamine meroris quero. Qui enim mala quidem que perpetrauit insinuat, sed flere que insinuauerit recusat, quasi subducta ueste uulnus detegit, sed torpenti  mente medicamentum uulneri non apponit. Confessionis igitur uocem solus necesse est ut meror excruciet, ne uulnus productum et neglectum, quo licentius iam per humanam notitiam tangitur, deterius putrescat. Psalmista ergo plagas cordis non solum detexerat, sed detectis etiam medicamentum meroris adhibebat, dicens: Iniquitatem meam ego pronuntio, et cogitabo pro peccato meo . Pronuntiando enim occultum uulnus detegit; cogitando autem quid aliud quam medicamentum uulneri apponit? Sed afflicte menti, et sua sollicite damna cogitanti, rixa pro semetipsa oritur contra semetipsam. Nam cum se ad lamenta penitentie instigat, occulta se increpatione dilaniat.« Hoc modo principes filiis uel propinquis, si peccauerint, recognoscentibus  ac penitentibus parcere debet, alioquin uindictam secundum modum culpe in peccantes exercere. Si enim Deus Pater, ut dicit Apostolus, proprio Filio non pepercit, sed pro nobis omnibus tradidit illum , et tamen Pater amauit Filium, quem ad passionem misit, qui, ut item dicit Apostolus, se pro Ecclesia tradidit , necessario preponderare debet pax Ecclesie uniuersalis, et soliditas generalis, dilectioni etiam dilecti, multo magis autem degeneris filii.



CAP. XXXI.---In maximis et publicis criminibus an indulgendum.

Qui autem de maximis et publicis criminibus ex  corde se non humiliat, sed ad excusandas excusationes in peccatis, peccata sua defendere curat, huic non impendenda est misericordia, quia prestari nullatenus preualet indulgentia, sicut sanctus Celestinus in epistola ad Nestorium manifestat, dicens : »Persequar plane boni Domini mei fidelis seruus inimicos, cum Propheta asserat eos odio se odisse perfecto . Memor rursus, altero loquente, ne parcam, quem uis hic ego respiciam? cui honoris aliquid reseruem, quando agitur, ut mihi totius spei mee causa tollatur? Ipsius in Euangelio uerba sunt Domini, quibus ait, non sibi patrem, non matrem, non filios, non aliquam necessitudinem debere preponi . Etenim talis frequenter est pietas, ex qua nascatur  impietas, cum, uincente carnis affectu, caritati illi que Deus est, caritas preponitur corporalis.« Et sanctus Gregorius in libro Pastorali : »Quia falsa, inquit, pietate superatus ferire Heli delinquentes filios noluit, apud districtum iudicem semetipsum cum filiis crudeli damnatione percussit. Hinc namque diuina uoce dicitur: Honorificasti filios tuos plus quam me . Nam in sacra Historia legitur, quod Heli filios suos uerbis quidem corripuit, sed seueritate discretionis ut debuit non correxit. Unde ipsi filii sui in bello occisi sunt, et arca Dei capta est, et maxima cedes in populo facta est, et ipse Heli de sella cecidit, et fractis ceruicibus cum sacerdotii principatu etiam uitam perdidit.« Et beatus Augustinus  in epistola ad Macedonium : »Non inutiliter metu legum humana cercetur audacia, ut et tuta sit inter improbos innocentia, et in ipsis improbis, dum formidato supplicio frenatur facultas, inuocato Deo sanetur uoluntas.« Sicuti est enim aliquando misericordia puniens, ita et crudelitas parcens. Nam si aliter non meruit habere pacem domus Dauid, nisi Absalon filius eius in bello, quod contra patrem gerebat, fuisset exstinctus, quamuis magna cura mandauerit suis, ut eum quantum possent uiuum saluumque seruarent, et esset cui penitenti paternus affectus ignosceret, quid ei restitit nisi perditum flere, et sui pace regni acquisita suam mestitiam consolari? Quod si propriis uisceribus in seruanda pace non est indultum,  quanto minus in extraneis seueritate legum censemus parcendum?



CAP. XXXII. Quod boni regis sit et uirga districtionis, et manna dulcedinis.

Ceterum Dominus, qui peccantes diu ut conuertantur exspectat, et non conuersos durius damnat, et pia mater Ecclesia, iuxta quod scriptum est: uirga tua et baculus tuus ipsa me consolata sunt , uirga percutit, et baculo sustentat,  docens ut in boni rectoris pectore sit uirga districtionis, sit et manna dulcedinis: sit districtio uirge que feriat, sit et consolatio baculi que sustentet; sit amor, sed non emolliens; sit uigor, sed non exasperans; sit zelus, sed non immoderate seuiens; sit pietas, sed non plus quam expediat parcens. Ad exemplum Moysi , et amet pie, et seuiat districte. Nam cum Isreliticus populus ante Dei oculos pene inueniabilem contraxisset offensam, pro eodem populo se opposuit. Ad eumdem uero populum ueniens, paucorum uitam gladio exstinxit, qui uitam omnium etiam cum sua morte petiit: dans rectoribus discretis exemplum, ut recognoscentibus et uere confitentibus ac penitentibus parcant, et incorrigibiles  atque in peccato perseuerantes damnent, sicut Petrus Ananiam et Saphiram, et Simonem Magum , qui crurifragio periit, sicut in Hegesippi historia legitur, et Paulus publice peccantem tradidit Satane , et Helimam cecitate percussit .



CAP. XXXIII. In pluralitate peccantium uindicta propter difficultatem negligenda uel differenda.

Et si forte quis dixerit, competenter uindicta in una persona fieri potest, in pluralitate autem peccantium, propter difficultatem, uindicta aut negligenda aut differenda esse uidetur: contradicit eis sanctus Innocentius in Decretis suis, ad Macedones episcopos : »Peruideat ergo dilectio uestra, hactenus talia transisse, et aduertite  quod utique, ut dicitis, necessitas imperauit, in pace iam Ecclesias constitutas non posse presumere: sed ut sepe accidit, quoties a populis aut a turba peccatur, quia in omnes propter multitudinem non potest uindicari, inultum soleat transire. Priora ergo dimittenda dico Dei iudicio, et de reliquo maxima sollicitudine precauendum.« Et hinc item in Decretis apostolice sedis: »Si, inquiunt, omnes sacerdotes et mundus assentiat damnandis, damnatio consentientes inuoluit, non preuaricationem consensus absoluit. Non enim crimen minuitur, sed accrescit, cum generale fit ex priuato. Hoc enim Deus omnium iudicauit, qui mundum peccantem generali diluuio interemit.«

Ecce de quibus exiguitatem meam sublimitas  sapientie uestre consuluit. Habetis sacre Scripture et doctorum catholicorum sententias: haurite nunc aquas in gaudio de fontibus Saluatoris, id est doctrinam ex uerbis eorum, quibus idem Saluator dicit: Qui credit in me, sicut dicit Scriptura, flumina de uentre eius fluent aque uiue. Hoc autem, inquit Euangelista, dixit de spiritu quem accepturi erant credentes in eum : qui quod eodem spiritu inspirante hauserunt, scribendo ad nostram notitiam manauerunt.





II. DE CAuENDIS uITIIS ET uIRTUTIBUS EXERCENDIS, AD CAROLUM CALuUM REGEM.




PRAEFATIO. Quod fructus in lectione sacra querendus sit: proinde ut sancti Gregorii epistolam ac si ad se scriptam suscipiat ex eaque proficiat.


Domino CAROLO regi glorioso HINCMARUS, nomine non merito Rhemorum episcopus, ac plebis Dei famulus.

Mitto uobis, sicut iussistis, epistolam beati Gregorii ad Recharedum regem Wisigothorum, ex qua uobis quedam inter cetera dixi, quando proxime apud Siluanectum de operibus misericordie sermo se intulit. Cui epistole aliquanta ex uerbis eiusdem doctoris egregii superadditi, attendens promissionem qua dicitur: Quod supererogaueris, ego cum rediero reddam tibi . Non enim pauca  mihi reddetis, cum non solum erogata, uerum et supererogata diligenter legetis, intelligenter seruando, ac quotidie magis ac magis de uirtute in uirtutem proficiendo custodietis. Nam sunt quidam, qui multa de litteris diuinitus inspiratis habere uolunt, que aut non legunt, aut transeuntes recta negligunt, uel ob hoc ea scire uolunt, ut fauores de uani nominis scientia comparent. Sunt enim qui uerba Dei libenter legunt, uel aure percipiunt, sed mente non retinent: et quisque alimenta non retinet, huius profecto uita desperatur . »Cibus enim mentis est sermo Dei, et quasi acceptus cibus stomacho languente reiicitur, quando auditus sermo in uentre memorie non tenetur.« Et de talium cordibus iuxta euangelicam parabolam,  tollit diabolus uerbum, ne credentes salui fiant . Et sunt qui ita diuinum uerbum audiunt uel legunt, ut ex eo contra culpas compungantur, et tamen post fletum ad culpas redeunt, et obliuiscuntur quod planxerant, cum exstinguere nolunt uitia quibus ardent. Et sunt nonnulli, qui audito uel lecto uerbo Dei econtra se erigunt, et contra peccata ac uitia perpetrata ardentissime commouentur: sed salubres ille commotiones sollicitudinibus et uoluptatibus et diuitiis suffocantur, cum importunis cogitationibus suis guttur mentis strangulant, et bonum desiderium, aut ad cor intrare non sinunt, aut de corde repellunt ea que bonum desiderium quasi aditum flatus uitalis necant. Quibus Dominus dicit: Qui ex Deo est uerba Dei audit; propterea uos non  auditis quia ex Deo non estis .  »Si enim ipse uerba Dei audit qui ex Deo est,  et audire uerba eius non potest quisquis ex illo non est, interroget se unusquisque si uerba Dei in aure cordis percipit, et intelliget unde sit. Celestem patriam ueritas desiderare iubet, carnis desideria conteri, mundi gloriam declinare, aliena non appeti, propria largiri. Penset ergo apud se unusquisque uestrum, si hec uox Dei in cordis eius aure conualuit, et quia iam ex Deo sit agnoscit. Nam sunt nonnulli qui precepta Dei nec aure corporis percipere dignantur, et sunt nonnulli qui hec quidem corporis aure percipiunt, sed nullo ea mentis desiderio complectuntur: et sunt nonnulli, qui libenter uerba Dei suscipiunt, ita ut iam in fletibus compungantur, sed post lacrymarum tempus ad iniquitatem redeunt. Hi profecto uerba Dei non audiunt,  quia hec exercere in opere contemnunt, et amorem seculi amori Dei preponunt.« Quibus item Dominus dicit: ue uobis diuitibus, qui habetis consolationem uestram .  »Qui hoc loco signantur nomine diuitum, nisi immoderati amatores diuitiarum, qui uenturi iudicis respectum non habent, dum superbis apud se cogitationibus tument? Nam sunt nonnulli, quos census per tumorem non eleuat, sed misericordie opera exaltant. Et sunt nonnulli, qui dum terrenis se opibus abundare conspiciunt, ueras Dei diuitias non requirunt, atque eternam patriam non amant, quia hoc sibi sufficere, quod rebus temporalibus fulciuntur, putant.« De quibus dicit Scriptura: Omnes qui diligunt munera sequuntur retributiones , et ignis deuorabit tabernacula eorum, qui munera libenter accipiunt .  »Non est ergo census in crimine, sed affectus. Cuncta enim que Deus condidit bona sunt, et qui bonis male utitur profecto agit, ut quasi per edacitatis ingluuiem, eo per quem uiuere potuit de pane moriatur. Pauper ad requiem Lazarus uenerat, superbum uero diuitem tormenta cruciabant. Sed tamen diues Abraham fuerat, qui in sinu Lazarum tenebat, qui tamen auctori suo colloquens dicit: Loquar ad Dominum meum, cum sim puluis et cinis . Quid itaque iste diuitias suas estimare nouerat, qui semetipsum puluerem cineremque pensabat? Aut quando hunc res possessa extolleret, qui de se  quoque, earum uidelicet possessore, tam abiecta sentiret?  Ceterum iniqui modo, cum tristia aliqua, uel aduersa patiuntur, effugii latebras  inueniunt, quia ad uoluptatem protinus desideriorum carnalium recurrunt. Ne enim paupertas cruciet, diuitiis animum demulcent: ne despectus proximorum deprimat, sese dignitatibus exaltant. Si fastidio corpus atteritur, antepositis epularum diuersitatibus nutritur. Si quo animus mestitie impulsu deiicitur, mox per interposita iocorum blandimenta releuatur. Tot ergo hic habent effugia, quot sibi preparant delectamenta. Sed quandoque eis effugium perit, quia eorum mens, amissis omnibus, se solummodo et iudicem conspicit. Tunc uoluptas subtrahitur et uoluptatis culpa seruatur, et repente miseri periendo discunt quia peritura tenuerunt; qui tamen quousque corporaliter uiuunt querere nocitura non desinunt.« Et tales in uano accipiunt animam suam, dum ei curam  carnis anteponunt: sicut diues qui induebatur purpura et bysso, et epulabatur quotidie splendide, et recepit bona in uita sua, sine consolatione in eterna uita. Quam transitoriam consolationem, non solum pro summo, sed et pro uero bono refugiebat habere rex sanctus, qui dixit: Renuit consolari anima mea: memor fui Dei, et delectatus sum . Etenim adherere Deo bonum est, ponere in Domino spem meam . Et: Unam petii a Domino, hanc requiram, ut inhabitem in domo Domini omnibus diebus uite mee ; quia: Beati qui habitant in domo tua, Domine, in secula seculorum laudabunt te , qui ascensiones in corde suo disposuerunt in conualle lacrymarum , id est in seculo, in terra  morientium, ubi fuerunt eidem regi lacryme sue panes die ac nocte, dicenti: Credo uidere bona Domini in terra uiuentium .  »Et sunt qui audito uel lecto uerbo Dei, ut terra bona, fructum per patientiam reddunt, cum et bona humiliter operantur, et proximorum mala equanimiter tolerant. Quanto enim quisque altius profecerit, tanto in hoc mundo inuenit quod durius portet, quia cum a presenti seculo mentis nostre delectatio deficit, eiusdem seculi aduersitas crescit.«

uos autem, domne carissime, quem Deus talento intellectus magnifice et potenter ditauit, solerter attendite, cui inde rationem estis reddituri, in conspectu totius humani generis, et angelorum atque archangelorum, et nolite in sudario religatum in  terra illud abscondere, id est in terrenis tantum actibus implicare: sed sursum cor ad illum leuate, qui mire nos condidit, gratuito nutriuit, rationis substantia in conditione ditauit, gratia sua uos uocauit, donis suis uos illuminauit, paterne pietatis sollicitudine a flagellorum doloribus ad salutis gaudia misericordie medicamento reduxit, peccantem non deseruit, muneribus multis et potentia glorificauit. Per singulos dies rationes uobiscum agite de his que accepistis de manu Domini, et que illi propter illa rependitis, uel rependistis quia sic unicuique bona a se collata enumerabit, dicens - Popule meus, quid feci tibi, aut quid molestus fui tibi? responde mihi. Quoniam ego eduxi uos per desertum  quadraginta annis, non sunt attrita uestimenta uestra, manna de celo plui uobis, et obliti estis me . Et item: Quid debui ultra facere uinee mee, et non feci?  Et: Expectaui ut faceret uuas, fecit autem labruscas . Et bene facientibus, et in recta fide et bonis operibus perseuerantibus dicet in iudicio: Esuriui, et dedistis mihi manducare , et cetera que sequuntur uobis notissima, usque ad id quod dicetur; uenite, benedicti Patris mei, percipite regnum quod uobis paratum est ab origine mundi : et male agentibus, et in malis operibus perseuerantibus e diuerso dicit: Esuriui, et non dedistis mihi manducare  usque ad id quod dicetur: Ite, maledicti, in ignem eternum, qui paratus est diabolo  et angelis eius . Et non est obliuiscenda nobis illa uerecundia, quando aperientur libri, id est conscientie, in conspectu singulorum hominum et angelorum: et non mediocriter pertimescenda est nobis pena, que illam sequetur confusionem, quando reatus animam immortaliter morientem inuoluet, et indeficienter deficientem carnem gehenna consumet. Denique quoniam iussistis uobis prefatam epistolam mitti, sciendum uobis est, quia sic diuina dicta legere et audire debetis, ac si ad uos specialiter sint dicta uel scripta, ut que in eis inueneritis uobis cauenda caueatis, et que agenda strenue faciatis, et que sequenda sequamini, et que erga alios exsequenda sunt exsequamini. Sicut enim in libro medicinali corporis passiones et earum curationes  inueniuntur, ita et in diuinis eloquiis anime passiones et earum curationes reperiuntur. Quia uero ita ut prediximus diuina eloquia quisquis fidelis intelligere debeat, et ita sint dicta, Dominus demonstrat in Euangelio qui dixit discipulis suis: uigilate et orate, ut non intretis in tentationem . Et iterum: Quod dico uobis omnibus dico, uigilate . uigilat enim qui ad aspectum ueri luminis mentis oculos apertos tenet, uigilat qui seruat operando quod credit, uigilat qui a se torporis et negligentie tenebras repellit, uigilat qui fraudem in bono opere non perpetrat . »Que fraus tribus modis in opere bono committitur: quia per hanc, procul dubio, aut tacita cordis humani gratia, aut fauoris aura, aut res  quelibet exterior desideratur. Quo contra recte de iusto per prophetam dicitur: Qui excutit manus suas ab omni munere, hic in excelsis habitabit . Quia enim non solum fraus in acceptione pecunie est, munus procul dubio unum non est. Tres uero sunt acceptiones munerum, ad quas ex fraude festinatur. Munus namque a corde est captata gratia a cogitatione: munus ab ore est gloria per fauorem: munus ex manu est premium per dationem. Sed iustus quisque ab omni munere manus excutit, quia in eo quod recte agit, nec ab humano corde inanem gloriam, nec ab ore laudem, nec a manu recipere dationem querit. Solus ergo in Dei opere fraudem non facit, qui cum ad studia bone actionis  uigilat, nec ad corporalis rei premia, nec ad laudis uerba, nec ad humani iudicii gratiam anhelat . Quasi latrunculus est enim appetitus laudis humane, qui recto itinere gradientibus ex latere iungitur, ut ex occultis educto gladio gradientium uita trucidetur. Cumque proposite utilitatis intentio ad studia priuata deducitur, horrendo modo unum idemque opus culpa peragit, quod uirtus inchoauit. Sepe et ab ipsis exordiis aliud cogitatio expetit, aliud actio ostendit. Sepe etiam fidem mentis nec ipsa cogitatio exhibet, quia aliud ante oculos mentis uersat, et longe ad aliud ex intentione festinat. Nam plerumque nonnulli terrena premia appetunt, et iustitiam defendunt, seque innocentes estimant, et esse  defensores rectitudinis exsultant, quibus si spes nummi subtrahitur, a defensione protinus iustitie cessatur. Et tamen defensores se iustitie cogitant, sibique se rectos asserunt, qui nequaquam rectitudinem sed nummos querunt. Contra quos bene per Moysen dicitur: Iuste quod iustum est exsequeris . Iniuste quippe quod iustum est exsequitur, qui ipsam quam pretendit iustitiam uenundari minime ueretur. Iuste ergo iustum exsequi est, in assertione iustitie eamdem ipsam iustitiam querere. Sepe recta agimus, et nequaquam premia, nequaquam laudes ab hominibus exspectamus: sed tamen mens in sui fiduciam erecta, his a quibus nil expetit placere contemnit, eorum iudicia despicit, seque male libera per abrupta elationis  rapit, et inde sub uitio peius obruitur, unde quasi deuictis uitiis nullis se appetitionibus subiacere gloriatur.« Unde etiam in bonis que agimus necesse est ut cum magna cautela timeamus, ne per hoc quod a nobis rectum agitur fauor aut gratia humana requiratur, ne appetitus laudis subripiat, et quod foris ostenditur, intus a mercede uacuetur. Unde per Psalmistam quoque de sancta electorum Ecclesia dicitur: Omnis gloria eius filie regum ab intus . Qui enim accepta qualibet gratia uanis suis laudibus nitorem glorie offerunt, quasi oleum uendunt, de quo profecto oleo Psalmista dicit: Oleum peccatoris non impinguet caput meum : appellatione autem capitis ea que principatur corpori mens uocatur. Impinguat  ergo caput oleum peccatoris, cum demulcet mentem fauor adulantis. Adulatores enim blandi sunt inimici, quorum linguis quicunque in operibus bonis decipiuntur, in aduentu iudicis inter fatuos et stultos computabuntur, et a Deo retributionem bonorum operum non inuenient, quia pro eis receperunt ab hominibus laudes quas ambiebant. Et cum ab adulatore, quia non a iusto, laudatur peccator in desideriis anime sue et iniquus benedicitur, alius alium, id est peccans adulator peccatorem occidit, et dum inuicem uidelicet adulator de fauore, et peccator in praua operatione, se laudant, inuicem se occidunt.  »Hinc est quod Redemptor noster puellam in domo,  iuuenem extra portam, in sepulcro autem Lazarum suscitat. Adhuc quippe in domo mortuus iacet qui latet in peccato: iam quasi extra portam educitur, cuius iniquitas usque ad uerecundiam publice perpetrationis aperitur, sepulture uero aggere premitur qui in perpetratione nequitie etiam usu consuetudinis grauantur. Sed hos ad uitam miseratus suscitat, quia plerumque diuina gratia non solum in occultis, sed etiam in apertis iniquitatibus mortuos, sed et mole praue consuetudinis pressos, respectus sui lumine illustrat. Quartum uero mortuum Redemptor noster, nuntiante discipulo agnoscit, nec tamen suscitat: quia ualde difficile est ut is quem post usum male consuetudinis etiam adulantium lingue excipiunt, a mentis sue morte reuocetur;  de quo et bene dicitur: Sine mortuos sepelire mortuos suos . Mortui enim mortuum sepeliunt, cum peccatores peccatorem fauoribus premunt. Quid enim est aliud sepelire quam occultare? Sed qui peccantem laudibus prosequuntur, exstinctum sub uerborum suorum aggere abscondunt. Erat tamen et Lazarus mortuus, sed tamen non a mortuis sepultus: fideles quippe illum mulieres obruerant, que et eius mortem uiuificatori nuntiabant. Unde et protinus ad lucem redit, quia cum in peccato animus moritur, citius ad uitam reducitur, si super hunc sollicite cogitationes uiuunt.« Perniciosissima siquidem pestis est adulatio, et cito subripit mentem, nisi fuerit in ipso remota initio. Discutiendum igitur nobis est quid de  nobis audiamus, et probare quid dicatur ex nobis. Credamus quia stultum est plus aliis de nobis quam nobis ipsis credere. Unde Paulus dicit: Gloria nostra hec est, testimonium conscientie nostre . Gloriam suam Paulus testimonium conscientie memorat, qui fauores oris alieni non appetens, uite sue gaudia extra semetipsum ponere ignorat. Et quia scriptum est: Dies Domini sicut fur in nocte ita ueniet , uigilandum nobis est, ne mala que modo faciamus, ne etiam bona nostra indiscussa dimittamus: et ita uigilantes sollicite semper exspectare debemus, quando Dominus noster ad iudicandos nos reuertatur, ut cum uenerit et pulsauerit confestim aperiamus ei.  »uenit quippe cum ad iudicium properat,  pulsat uero cum iam per egritudinis molestias esse mortem uicinam designat: cui confestim aperimus, si hunc cum amore suscipimus; aperire etenim iudici pulsanti non uult qui exire de corpore trepidat, et uidere eum quem contempsisse se meminit iudicem formidat: qui autem de sua spe et operatione securus est, pulsanti confestim aperit, quia letus iudicem sustinet, et cum tempus propinque mortis agnouerit, de gloria retributionis hilarescit.« Quia igitur momentis suis hore fugiunt, agendum nobis est ut in boni operis mercede teneantur. Unde Salomon dicit: Quodcunque potest manus tua facere instanter operare, quia nec opus, nec ratio, nec scientia, nec sapientia erunt apud inferos,  quo tu properas . Quia ergo et uenture mortis tempus ignoramus, et post mortem operari non possumus, superest ut ante mortem tempora indulta rapiamus. Sic enim sic mors ipsa cum uenerit uincitur, si priusquam ueniat semper timeatur. Et iamiamque de uerbis prefati uiri magnifici, ad uerba epistole scribenda, quam uobis mitti iussistis, nobis est transeundum.


Epistola sancti Gregorii pape ad Recharedum regem, quam Carolus ad se mitti ab Hincmaro postularat.

Gregorius Recharedo regi Wisigothorum.

Explere uerbis, excellentissime fili, non ualeo quantum tuo opere tua uita delector. . . . Etc. Hanc epistolam uide inter Opera S. Gregorii Magni, Patrologie tom. LXXuII, col. 1052.



CAPUT PRIMUM. Quod eleemosyna de alienis fieri non debeat. Qui sint digni fructus penitentie, et que uera confessio ac dolor de peccatis: quid abnegare se, et odisse animam suam.


Et de misericordie operibus, unde inter cetera in precedenti epistola est locutus, qualiter et ex quibus agenda sint, ac de his que sequuntur, que breui cingulo uobis perstricta colligere pro tempore studui, idem beatus uir alibi dicit : »Plerumque, inquiens, aduersarius animarum, dum non potest in his que ad faciem sunt praua subripere, callida specie quasi pietatis iniecta nititur supplantare, suadetque forsitan debere ab habentibus accipi, ut sit quod possit non habentibus erogari, dummodo uel sic uenena mortifera eleemosyne  celata obumbratione transfundat. Nam nec uenator feram, aut auem auceps deciperet, uel piscem piscator caperet, si aut ille laqueum in aperto proponeret, aut ille hamum esca absconditum non haberet. Omnino ergo metuenda et cauenda est hostis astutia, ne quos aperta nequit tentatione subuertere, latente telo seuius ualeat trucidare. Neque enim eleemosyna reputanda est, si pauperibus dispensetur quod illicite accipitur; quia qui hac intentione male accipit ut quasi bene dispenset, aggrauatur potius quam iuuatur. Eleemosyna Redemptoris nostri oculis illa placet, que non de illicitis et iniquitate congeritur, sed que de rebus concessis et bene acquisitis impenditur. Unde etiam illud certum est, quia etsi monasteria, aut xenodochia, uel quid aliud ex iniuste  acquisitis construatur, mercedi non proficit, quoniam dum peruersus emptor honoris in locum sanctum mittitur, et alios ad sui similitudinem sub commodi datione constituit, plura male ordinando destruit, quam ille potest edificare qui ab eo pecunias ordinationis accepit. Ne ergo sub obtentu eleemosyne cum peccato aliquid studeamus accipere, aperte sacra Scriptura prohibet dicens: Hostie impiorum abominabiles, quia offeruntur ex scelere . Quidquid enim in Dei sacrificio ex scelere offertur, omnipotentis Dei non placat iracundiam sed irritat. Hinc rursum scriptum est: Honora Dominum de tuis iustis laboribus . Quisquis ergo male tollit, ut quasi bene prebeat, constat sine dubio  quia Dominum non honorat. Hinc quoque per Salomonem dicitur: Qui offert sacrificium de substantia pauperis, ac si uictimet filium in conspectu patris . Quantus autem dolor patris sit perpendamus, si in eius conspectu filius uictimetur, et hinc facile cognoscimus quantus apud Deum dolor exasperatur, si ei sacrificium ex rapina tribuitur. Nimis enim dolendum est, dilectissimi fratres, sub obtentu eleemosyne peccata simoniace hereseos perpetrari. Nam aliud est propter peccata eleemosynas facere, aliud propter eleemosynas peccata committere.«  »Quoties enim post culpam eleemosynas facimus, quasi pro prauis actibus pretium damus. Sed nonnunquam diuites elati inferiores opprimunt, et aliena rapiunt, et tamen  quasi quedam aliis largiuntur, et cum multos deprimant, aliquando quibusdam opem defensionis ferunt, et pro iniquitatibus quas nunquam deserunt, dare pretium uidentur. Sed tunc eleemosyne pretium nos a culpis liberat, cum perpetrata plangimus et abdicamus; nam qui et semper peccare uult, et quasi semper eleemosynam largiri, frustra pretium tribuit, quia non redimit animam, quam a uitiis non compescit.« Scriptum est enim: Facite fructus dignos penitentie .  »In quibus uerbis notandum est, quod non solum fructus penitentie, sed dignos penitentie admonemur facere. Ut enim secundum dignos penitentie fructus loquamur, sciendum est quia quisquis illicita nulla commisit, huic iure conceditur ut licitis utatur,  sicque pietatis opera faciat, ut tamen si noluerit ea que mundi sunt non relinquat. At si quis in fornicationis culpam, uel fortasse quod est grauius in adulterium lapsus est, tanto a se licita debet abscidere quanto se meminit et illicita perpetrasse.« Peius est enim alienum matrimonium uiolare, quam meretrici adherere. Iam uero si coniugatus uel coniugata cum alterius uxore uel cum alterius marito adulterauit, tanto grauius peccant, quanto non simplicia sed plura adulteria committunt. Et grauior incestus est quam adulterium; quamuis qui huiusmodi sequuntur fornicationes et adulteri nomine soleant appellari; et tanto incestus est grauior, quanto propinquitas est cognationis proximior; quia peius est cum duabus sororibus, uel duobus fratribus,  uel cum patre et filio, siue cum matre et filia, quam cum aliena uxore mecari. Sed in propria cognatione quanto propinquius tanto grauius peccatur, quoniam est peius cum matre et filia, uel sorore, siue cum Deo sacrata, uel cum ordinato in ecclesiasticis gradibus, in quibus quanto celsior est gradus, tanto grauior est casus, tantoque est crimen grauius, quam cum aliena uxore concumbere; et sic de malo in peius labi solet humana fragilitas, donec ad ea perueniatur, que, sicut ait Apostolus, turpe est etiam dicere ; que operantes, uidelicet masculorum et pecorum concubitores, sacri canones inter eos orare precipiunt, qui spiritu periclitantur immundo, et lex per Moysen data hos iudicat morte multari: et  sicut pari iudicio astricti tenentur tam uiri quam femine adulterium perpetrantes, ita huius legis iudicio aut reatu pariter constringuntur tam uiri cum pecoribus, uel cum masculis, seu cum feminis, contra naturam turpitudinem operantes, quam femine cum pecoribus, uel cum aliis feminis quacunque adinuentionis machinatione eamdem turpitudinem operantes, uel cum masculis secum operari contra naturam consentientes, dicente Apostolo: Non solum qui faciunt, sed qui consentiunt facientibus, digni sunt morte . Et si quis forte hec omnia perpetrauit, tot mortibus et mortis eterne penis habetur obnoxius, quot criminibus est pollutus. uerum quoniam austeritatem legis temperauit misericordia Redemptoris, qui conuersionem et penitentiam  magis quam mortem uult peccatoris, tanto, ut premisimus, a se licita quisque debet abscidere, quanto se meminit et illicita perpetrasse: et tanto se debet reprehendere in minimis, quanto se meminit deliquisse in maximis.

»Et sepe accusat mens ipsa quod perpetrat, sed quia hoc ex desiderio minime deserit, erubescit confiteri quod facit. Cum uero toto iudicio carnis delectationem premit, audaci uoce in accusationis sue confessione se erigit. Sed sunt nonnulli, qui apertis uocibus culpas fatentur, sed tamen in confessione gemere nesciunt, et lugenda gaudentes dicunt. Sed qui culpas suas detestans loquitur, restat necesse est ut has in amaritudine anime loquatur, ut per hec ipsa amaritudo puniat, quidquid lingua per  mentis iudicium accusat.  Et plerumque uidemus que agenda sunt, sed hec opere non implemus: nitimur et infirmamur: mentis iudicium rectitudinem conspicit, sed ad hanc operis fortitudo succumbit: quia nimirum iam de pena peccati est, ut ex domo quidem possit bonum conspici, sed tamen ab eo quod aspicitur contingat per meritum repelli. Usitata etenim culpa obligat mentem, ut nequaquam surgere possit ad rectitudinem: conatur et labitur, quia ubi sponte diu perstitit, ibi et cum noluerit coacta cadit.«  »Sed iustus ori suo non parcit, quia iram iudicis districti preueniens, uerbis contra se proprie confessionis seuit. Hinc Psalmista ait: Preueniamus faciem eius in confessione . Hinc per Salomonem  dicitur: Qui abscondit scelera sua non dirigetur; qui autem confessus fuerit et reliquerit ea, misericordiam consequetur . Hinc rursum scriptum est: Iustus in principio accusator est sui . Sed nequaquam ad confessionem os panditur, nisi cum consideratione districti iudicii per pauorem spe angustatur . Sciendum quoque est, quia sepe et reprobi peccata confitentur, sed deflere contemnunt. Electi autem culpas suas quas uocibus confessionis aperiunt, districte animaduersionis fletibus insequuntur.« Cum peccata nostra per lacrymas confitemur, anguste uie portas ingredimur; sed cum post hec ad eternam uitam perducimur, porte nostre atria in confessionum  laudibus intramus, quia ibi iam angustia non erit, cum nos letitia eterne solemnitatis assumpserit: propter quam confessionis nostre angustiam ueritas dicit: Intrate per angustam portam ; et cum se Psalmista recipi in altitudine gaudii eterni presumeret, dicebat: Statuisti in loco spatioso pedes meos .  »Qui enim mala que perpetrauit insinuat, sed flere que insinuauit recusat, quasi subducta ueste uulnus detegit, sed torpenti mente medicamentum uulneri non apponit. Confessionis igitur uocem solus necesse est ut meror excutiat, ne uulnus proditum sed neglectum, quo licentius iam per humanam notitiam tangitur, deterius putrescat. Quo contra Psalmista plagam cordis  non solum detexerat, sed detecte etiam medicamentum mentis adhibebat, dicens: Iniquitatem meam ego pronuntio, et cogitabo pro peccato meo . Pronuntiando enim occultum uulnus detegit, cogitando autem quid aliud quam medicamentum uulneri apponit? Sed afflicte menti et sua sollicite damna cogitanti rixa pro semetipsa oritur contra semetipsam. Nam cum se ad lamenta penitentie instigat, occulta se increpatione dilaniat.« Cui a Domino dicitur: Remittuntur ei peccata multa, quoniam dilexit multum .  »Ac si aperte diceretur: Incendit plene peccati rubiginem qui ardet ualide per amoris ignem. Tanto namque amplius peccati rubigo consumitur, quanto peccatoris cor magne caritatis igne crematur.  Consideremus igitur gratiam misericordis Dei, et damnemus multitudinem reatus nostri. Ecce peccatores uidet et sustinet, resistentes tolerat et tamen quotidie per Euangelium clementer uocat: confessionem nostram ex puro corde desiderat, et cuncta que deliquimus relaxat. Qui ergo permanere noluit redeat, qui stare contempsit saltem post lapsum surgat . Quanto nos amore conditor noster exspectet insinuat, cum per Prophetam dixit: Attendi et auscultaui, nemo quod bonum est loquitur, non est qui recogitet in corde suo et dicat quid feci?  Certe nunquam cogitare mala debuimus: sed quia cogitare recta noluimus, ecce adhuc sustinet ut recogitemus, et qui peccantes nos diu ut conuertamur exspectat, non conuersos durius damnat.  uideamus igitur tante pietatis signum, et seueritatis iudicium: consideremus apertum nobis misericordie gremium: quos male cogitantes perdidit, bene recogitantes querit, queque nos in adolescentia, queque in iuuentute deliquisse meminimus defleamus, morum operumque maculas lacrymis tergamus, amemus iam Redemptoris nostri uestigia, que peccando contempsimus. Ecce, ut diximus, ad recipiendos nos superne pietatis sinus aperitur, nec maculosa in nobis uita contemnitur: per hoc quod inquinationem nostram perhorrescimus, interne iam munditie concordamus: reuertentes nos Dominus clementer amplectitur, quia peccatorum uita ei esse indigna iam non potest que  fletibus lauatur.« Sed prouidendum est his qui peccata suorum operum deplorant, ut consummata mala perfecta diluant lamenta, ne plus astringantur in debito perpetrati operis, et minus soluant in fletibus satisfactionis. »Scriptum quippe est: Potum dedit nobis in lacrymis in mensura , ut uidelicet uniuscuiusque mens tantum penitendo compunctionis sue bibat lacrymas, quantum se adeo meminit aruisse per culpas : quia nullum peccatum Dominus inultum relaxat: aut enim nos hoc flendo insequimur, aut ipse iudicando. Restat igitur, ut ad emendationem suam semper mens solerter inuigilet, et in quo sibi quisque misericorditer subueniri considerat, hoc necesse est ut confitens tergat . Et quoniam fidelis quisque cogitationes in iudicio exquiri subtiliter non ignorat, Paulo attestante, qui ait: Inter se inuicem cogitationum accusantium, aut etiam defendentium semetipsum introrsum discutiens , ante iudicium uehementer examinet, ut districtus iudex eo iam tranquillius ueniat, quo reatum suum, quem discutere appetit, iam pro culpa punitum cernit , et ignoscendo iam in suo iudicio impunita derelinquit, que animaduersione spontanea punita uidet, Paulo attestante, qui ait: Si nosmetipsos diiudicaremus, non utique a Domino iudicaremur .« Tanto igitur arctiore manu penitentie mens a pollutione tergenda est, quanto se conspicit sordidius inquinatam. Neque enim par fructus esse boni operis  debet eius qui minus, et eius qui amplius deliquit, aut eius qui in nullis et eius qui in quibusdam facinoribus cecidit. Per hoc enim quod dicitur: Facite ergo fructus dignos penitentie , cuiusque conscientia conuenitur, ut tanto maiora querat bonorum operum lucra per penitentiam, quanto grauiora sibi intulit damna per culpam.  »Ecce ipsa diuina misericordia pollicetur, dicens: Gaudium erit in celo super uno peccatore penitentiam agente , et tamen per prophetam Dominus dicit, quia Quacunque die peccauerit iustus, omnes iustitie eius in obliuione erunt coram me . Pensemus si possumus dispensationem superne pietatis. Stantibus si ceciderint minatur penam, lapsis uero si surgere appetant, promittit  misericordiam. Illos terret ne presumant in bonis, istos refouet ne desperent in malis. Iustus es, iram pertimesce ne corruas: peccator es, de misericordia confide ut surgas. Ecce autem iam lapsi sumus, stare nequaquam ualuimus, in prauis nostris desideriis iacemus: sed qui nos rectos condidit, adhuc exspectat et prouocat ut surgamus, sinum sue pietatis aperit, nosque a se recipi per penitentiam querit. Sed penitentiam digni agere non possumus, nisi modum quoque eiusdem penitentie cognoscamus. Penitentiam quoque agere est, et perpetrata mala plangere, et plangenda non perpetrare. Nam qui sic alia deplorat, ut tamen alia committat, adhuc penitentiam agere aut ignorat aut dissimulat. Quid enim  prodest si peccata quis luxurie defleat, et tamen adhuc auaritie estibus anhelet? aut quid prodest si ire culpas iam lugeat, et tamen adhuc inuidie facibus tabescat?« Quo contra Dominus dicit: Si quis uult post me uenire abneget semetipsum . Idem superbus humilis, luxuriosus castus, auarus misericordie operibus deditus, inuidus benignus, iracundus patiens fiat, et tollat crucem suam et sequatur Christum. Idem castiget corpus suum per continentiam, et compatiatur proximis per caritatem, uigilans in his uirtutibus contra uitia uicina, uidelicet in abstinentia contra uanam gloriam, et in animi compassione contra pietatem falsam, quia compassio homini, et rectitudo uitiis debetur, et in uno eodemque homine et diligamus bonum quod  factum est, et persequamur mala que fecit. Unde iterum Dominus dicit: Qui non odit proximos suos, adhuc autem et animam suam, non potest meus esse discipulus .  »Tunc etenim bene animam nostram odimus, cum eius carnalibus desideriis non acquiescimus, cum eius appetitum frangimus, cum eius uoluptatibus reluctamur. Que ergo contempta ad melius ducitur, quasi per odium amatur. Sic etiam exhibere proximis nostris odii discretionem debemus, ut in eis et diligamus quod sunt, et habeamus odio quod in Dei itinere uel sibi uel nobis obsistunt,« repleti amore mundi uacui Spiritu sancto, de quo dicit Apostolus: Si quis spiritum Christi non habet, hic non est eius .  »Quasi quidam titulus diuine possessionis est ipse spiritus amoris. Nunquidnam spiritum  Christi habet is, cuius mentem odia dissipant, elatio inflat, ira usque ad diuisionem mentis exasperat, inuidia cruciat, luxuria eneruat?« Quisque namque ille est, quem nunc spiritus iste non reparat, profecto ab illius eterni conuiuii refectione ieiunat. Qui ergo in Christum iam credidit, sed adhuc auaritie lucra sectatur, in superbia honoris extollitur, inuidie facibus inardescit, libidinis se immunditia polluit, prospera que in mundo sunt concupiscit, Iesum in quo credidit sequi contemnit.



CAPUT II. De fuga auaritie, superbie, luxurie, gule, inuidie, et ire, deque zelo, et quod diabolus per hec maxime uitia semper insidiatus sit.

Nam de auaritia Paulus dicit: Radix omnium malorum  est cupiditas et auaritia que est idolorum seruitus . Cuius uoci quisque se tradit, fastidiens propria aliena concupiscit, et plerumque concupita adipisci non ualens, dies quidem in otium, noctes uero in cogitationes uersat. Torpet ab utili opere, quia fatigatur illicita cogitatione. Consilia multiplicat, et sinum mentis cogitationum uentis latius expandit. Peruenire ad concupita satagit, atque ad obtinenda hec quosdam secretissimos causarum meatus querit. Qui mox ut cause aliquid subtile inuenisse se estimat, iam obtinuisse quod cupierat exsultat, iam quod etiam adepte rei adiungat excogitat, atque ut in meliori statu debeat excoli pertractat. Quam quia iam quasi possidet,  et quasi ad meliorem statum adducit, mox insidias inuidentium considerat, et quid contra se iurgii moueatur pensat, exquirit quid respondeat, et cum rem nullam teneat, iam in defensionem rei quam appetit uacuus litigator elaborat. Quamuis ergo nichil de re concupita receperit, habet tamen in corde iam fructum concupiscentie, laborem rixe, cui sic ut sollicite ambulans cum Deo dicit: Meditatio cordis mei in conspectu tuo semper . Ita et auarus, uel cuilibet uitio subiectus, quoniam a quo uitio quis deuincitur, eius seruus efficitur, qui enim facit peccatum seruus est peccati, auaritie uel cui uitio seruit, moribus et desiderio dicit: Meditatio cordis mei in conspectu tuo semper; quia, testante Domino: Ubi cuiusquam thesaurus  fuerit, ibi et cor eius erit .  »Graui itaque populo premitur qui instigantis auaritie tumultu uastatur: quoniam auaritia non una quelibet, sed ea culpa est, de qua omnes oriuntur. Scriptum quippe est, ut prediximus: Radix omnium malorum est cupiditas . Cui ergo cupiditas dominari dicitur, subiectus procul dubio malis omnibus demonstratur. De quo scriptum est, quoniam confringens nudauit pauperis domum, rapuit et non edificauit eam, non est satiatus uenter eius . Domum pauperis confringit et nudat, qui eum quem per potentiam conterit, exspoliare quoque per auaritiam non erubescit: rapit eam et non edificat, ac si aperte diceretur: Qui hanc edificare debuit insuper rapit.  uenturus namque in iudicio Dominus dicturus est reprobis: Esuriui et non dedistis mihi manducare; ex qua culpa subiungit: Discedite a me, maledicti, in ignem eternum, qui paratus est diabolo et angelis eius . Si igitur tanta pena multatur qui non dedisse conuincitur, qua pena feriendus est qui redarguitur abstulisse? Rapuit ergo et non edificauit eam, quia non solum de suo nichil tribuit, sed etiam quod erat alienum tulit.«  »Et plerumque quidam diuites quanta tribuunt pensant, quanta autem rapiunt considerare dissimulant: quasi mercedem numerant, et perpendere culpas recusant. Audiant itaque quod scriptum est: Qui mercedes congregauit, misit eas in sacculum pertusum . In sacculo quippe pertuso uidetur  quando pecunia mittitur, sed quando amittitur non uidetur. Qui ergo quanta largiuntur aspiciunt, sed quanta rapiunt non perpendunt, in pertuso sacculo mercedes mittunt, quia profecto has in spem sue fiducie intuentes congerunt, sed non intuentes perdunt . Et nonnulli diuites huius mundi, cum fame cruciantur Christi pauperes, effusis largitatibus nutriunt histriones, et tot pene quotidie perimunt, quot morientium pauperum apud se subsidia abscondunt. Sunt etiam nonnulli, qui iam sua misericorditer largiuntur, sed se custodire a peccatis negligunt, et uenalem Dei iustitiam estimant, cum curant pro peccatis nummos tribuere, et arbitrantur se posse inulte peccare. Et sunt nonnulli diuites,  qui sufficienter de suis habere possent, si modum cupiditati imponere uoluissent, quibus dicitur: ue qui coniungitis domum ad domum, et agrum agro copulatis usque ad terminum loci, nunquid habitabitis soli uos in medio terre? , ac si aperte diceret: Quousque uos extenditis, qui habere in communi mundo consortes minime potestis? coniunctos quidem premitis, sed contra quos uos ualeatis extendere semper inuenitis. Quibus iterum dicitur: ue ei qui multiplicat non sua, usquequo aggrauat contra se densum lutum . Auaro quippe densum lutum contra se aggrauare est, terrena lucra cum pondere peccati cumulare. Unde iterum scriptum est: Auarus non implebitur pecunia, et qui amat diuitias fructus non capiet ex eis . Fructus  quippe ex eis caperet, si bene eas spargere non amando uoluisset; quia uero eas diligendo retinet, hic utique eas sine fructu derelinquet. De quo scriptum est: Qui festinat ditari non erit innocens . Profecto enim qui augere opes ambit, uitare peccatum negligit, et more auium captus, cum escam terrenarum rerum auidus conspicit, quo stranguletur peccati laqueo non agnoscit: et cum quelibet presentis mundi lucra cupidi desiderant, ea que de futuro damna patiuntur ignorant. Audiant igitur quod scriptum est: Quid prodest homini, si totum quod extra est congregat, si hoc solum quod ipse est damnat? De quo qui se damnare non timet, et non impletur pecunia, iterum scriptum est: Non est satiatus uenter eius .«  »uenter quippe iniqui auaritia est, quia in ipsa colligitur quidquid peruerso desiderio glutitur. Liquet uero quia auaritia desideratis rebus non exstinguitur, sed augetur: nam more ignis cum ligna que consumat acceperit excrescit, et unde uidetur ad momentum flamma comprimi, inde paulo post cernitur dilatari. Et sepe omnipotens Deus, cum auare menti uehementer irascitur, prius ei permittit ad uotum cuncta suppetere, et post hec per ultionem subtrahit, ut pro his debeat supplicia tolerare . Unde et subditur: Et cum habuerit que concupierat, possidere non poterit . Maioris quippe iracundie est, cum et hoc tribuitur quod male desideratur, atque inde repentina ultio sequitur, quia hoc obtinuit quod, Deo irascente, concupiuit.  Solent namque tardius apparere diuina iudicia cum prepediuntur, ne impleri debeant mala uota. Nam quanto citius malum uotum impleri permittitur, plerumque tanto celerius punitur . Unde recte dicitur: Cum satiatus fuerit, arctabitur . Prius quippe anhelat per auaritiam concupita congregare, et cum quasi in quodam uentre auaritie multa congesserit, satiatus arctabitur, quia dum anxiatur qualiter acquisita custodiat, ipsa eum sua satietas angustat, quia mens auari, que prius ex abundantia requiem quesierat, post ad custodiam grauius laborat , et qui prius laborem habuit in ipsa sue concupiscentie fatigatione, qualiter concupita raperet, quomodo alia blandimentis,  alia terroribus auferret, postquam acquisitis rebus peruenit ad desiderium, alius hunc dolor fatigat, ut cum sollicito timore custodiat quod cum graui labore meminit acquisitum. Hinc inde insidiatores metuit, atque hoc se perpeti quod ipse fecit aliis pertimescit. Formidat potentiorem alterum, ne eum sustineat uiolentum: pauperum uero cum conspicit, suspicatur furem. Ipsa quoque que congesta sunt, curat magnopere ne ex nature proprie defectu per negligentiam consumantur. In his itaque omnibus, quia timor ipse pena est, tanta infelix patitur quanta pati timet. Post hoc quoque ad gehennam ducitur, eternis cruciatibus mancipatur. Mira autem est securitas cordis aliena non querere, ex qua uidelicet securitate etiam perennis requies nascitur,  quia bona et tranquilla cogitatione ad gaudia eterna transitur . Sed qui in potestate positus aliis nocet, fulgurans dicitur, quia unde ipse contra bonos quasi ex luce glorie extollitur, inde bonorum uita cruciatur . Qui qua ultione sit feriendus dicitur: Deuorabit, inquit, eum ignis qui non succenditur : quibus paucis uerbis miro ualde modo expressus est ignis gehenne. Ignis namque corporeus, ut esse ignis ualeat, corporeis indiget fomentis. Qui cum necesse est ut seruetur, per congesta ligna procul dubio nutritur, nec ualet nisi succensus esse, et nisi refotus subsistere. At contra gehenne ignis, cum sit corporeus, et in se missos reprobos corporaliter exurat, nec ex studio proprio succenditur, nec lignis nutritur, sed creatus  semel durat inexstinguibilis, et succensione non indiget, et ardore non caret: quia omnipotentis iustitia futurorum prescia, ab ipsa mundi origine gehenne ignem creauit, qui in pena reproborum esse semel inciperet, sed ardorem suum etiam sine lignis nunquam finiret. Sciendum uero est, quod omnes reprobi, quia ex anima simul et carne peccauerunt, illic in anima pariter et carne cruciantur . Quam uidelicet carnem cum in resurrectione recipient, cum ea gehenne ignibus ardebunt traditi. Et tunc ab ea abduci appetent, tunc eius tormenta euadere si potuerint querent, tunc incipient uelle uitare quod amauerunt: sed quia eamdem carnem Deo contrariam posuerunt, iudicante Deo, agetur, ut ex ea amplius igne crucientur. Hic  itaque eam amplius relinquere non appetent, et tamen ab ea abstrahuntur: illic eam relinquere appetunt, et tamen in ea propter supplicia seruabuntur. Ad augmentum itaque tormenti, et hic de corpore nolentes educuntur, et illic in corpore tenebuntur inuiti;« et quibus inimicus pedicam cum culpa sub terrenis commodis, et decipulam cum esca, id est lucrum cum culpa et prosperitatem cum iniquitate posuit, illic penam retributionis effugere non poterunt quam ministrabit: et effugium in dolore constringente, ad orationem atque sapientiam oculis aperientibus sapientia minime proderit, quia hic, ubi operari debuerunt et potuerunt, operandi tempus amiserunt, ubi a uoluptate clausos cordis oculos  habuerunt. Et talis est fructus auaritie, et talis sequitur remunerationis effectus. Que profecto auaritia bene compescitur, si ipse status ambientis sollicite consideratur. Nam cur instet ad colligendum, quando stare non potest ipse qui colligit? Cursum ergo suum quisque consideret, et cognoscat sibi sufficere parua que habet: sed fortasse metuit ne in huius uite itinere sumptus desit: longa nostra desideria increpat uia breuis, incassum multa portantur, cum iuxta est quo pergitur.

Alius se tyrannidi superbie subiicit, et cor miserum, dum contra homines erigit, uitio substernit. Honorum sublimium infulas appetit, exaltari successibus exquirit, totumque quod esse desiderat sibi apud semetipsum in cogitationibus depingit. Iam  quasi tribunal possidet, iam sibi parere obsequia subiectorum uidet, iam ceteris eminet, iam aliis mala irrogat, aliis quia irrogauerint recompensat. Iam apud semetipsum stipatus cuneis ad publicum procedit, iam quibus obsequiis fulciatur conspicit, qui tamen hec cogitans solus repetit. Iam alia conculcat, alia subleuat, iam de conculcatis satisfacit odiis, iam de subleuatis recipit fauores. Qui igitur tot phantasmata cordi imprimit, quid iste aliud quam somnium uigilans uidet? Quia ergo tot rerum causas quas fingit tolerat, nimirum intrinsecus natas ex desideriis turbas portat.  »Quasi enim tyrannus quidam obsessam ciuitatem intercipit, cum mentem superbia irrumpit; et quo ditiorem quemque ceperit, eo in domino durior  exsurgit, quia quo amplius res uirtutis sine humilitate agitur, eo latius ista dominatur. Quisquis uero eius in se tyrannidem captiua mente susceperit, hoc primum damnum patitur, quod clauso cordis oculo iudicii equitatem perdit. Nam cuncta que ab aliis uel bene geruntur displicent, et sola ei que ipse uel praue egerit placent. Semper aliena opera despicit, semper miratur quod facit: quia et quidquid egerit, egisse se singulariter credit, atque in eo quod exhibet per glorie cupiditatem, sibimetipsi fauet per cogitationem, et cum se in cunctis transcendere ceteros estimat, per lata cogitationum spatia secum deambulans, laudes suas tacitus clamat. Nonnunquam uero ad tantam elationem mens ducitur, ut in eo quod tumet etiam per ostentationem  locutionis effrenetur. Sed tanto facilis ruina sequitur, quanto apud se quisque imprudentius exaltatur. Hinc enim scriptum est: Ante ruinam exaltatur cor . Hinc per Danielem dicitur: In aula Babylonis deambulabat rex; responditque et ait: Nonne hec est Babylon magna, quam ego edificaui in domum regni, in robore fortitudinis mee, in gloria decoris mei?  Sed hunc tumorem quam concita uindicta represserit, illico adiungit, dicens: Cumque adhuc sermo esset in ore regis, uox de celo ruit: Tibi dicitur, Nabuchodonosor rex: Regnum tuum transibit a te, et ab hominibus te eiicient, et cum bestiis et feris erit habitatio tua: fenum quasi bos comedes, et septem tempora  mutabuntur super te . Ecce quia tumor mentis usque ad aperta uerba te protulit, patientia iudicis protinus usque ad sententiam erupit, tantoque hunc districtius perculit, quanto se eius superbia immoderatius erexit: et quia enumeranda bona duxit, in quibus sibi placuit, enumerata mala in quibus feriretur, audiuit.« Cunctis namque superba apud se cogitatione tumentibus inest clamor in locutione, amaritudo in silentio, dissolutio in hilaritate, furor in tristitia, inhonestas in actione, honestas in imagine, electio in incessu, rancor in responsione. Horum semper est uita ad irrogandas contumelias ualida, ad tolerandas infirma, ad obediendum pigra, ad lacessendos uero alios importuna, ad ea que facere et debet et preualet  ignara, ad ea autem que facere nec debet nec preualet parata. Hec in eo quod sponte non appetit nullis exhortationibus flectitur, ad hoc autem quod latenter desiderat querit ut cogatur, quia dum metuit, ex desiderio suo uilescere, optat uim in sua uoluntate tolerare.  »Sciendum uero est, quod ipsa hec de qua tractamus elatio alios rebus secularibus, alios uero ex spiritalibus possidet. Alter namque intumescit auro, alter eloquio, alter infimis et terrenis rebus, alter summis celestibusque uirtutibus: una tamen eademque res ante oculos Dei agitur, quamuis ad humana corda ueniens in eorum obtutibus diuerso amictu pallietur. Nam cum is qui de terrena prius gloria superbiebat, postmodum de sanctitate extollitur,  nequaquam cor eius elatio deseruit, sed ad eum consueta ueniens, ut cognosci nequeat uestem mutauit.« Quibus dicitur: Quid superbit terra et cinis?   »Duo quippe sunt uitia que humano generi immaniter dominantur, unum uidelicet spiritus, atque aliud carnis: elatio namque spiritum erigit, luxuria carnem corrumpit. Antiquus itaque hostis humanum genus uel per elationem precipue, uel per luxuriam premens, in secreto calami atque in locis humentibus dormit, quia damnatum hominem sub ditionibus sue damnationis aut per elationem spiritus aut per carnis corruptionem tenet.« Sicut scriptum est: Sanguisuge due sunt filie dicentes: Affer, affer . Sanguisuga est diabolus, qui siti peccandi  ad peccata suadendo incessanter accenditur. Huic due sunt filie, quia due specialiter humani generis illecebre hunc antiqui hostis imitantes ardorem, luxuria uidelicet et philargyria. Nam et luxurie quo liberius frena laxantur, eo noxius delectatur, et sicut quidam ait petarum ,

Crescit amor nummi quantum ipsa pecunia crescit.
Quosdam uero in his omnibus possidet, quia cum eos superbie spiritus eleuat ad tumorem sue altitudinis, inuerecunde corruptioni inclinat, atque auaritie insatiabilitati substernit. Perpendant igitur luxuriosi qualem inhabitatorem, scilicet diabolum, habeant, qui, sicut Scriptura dicit, in locis humentibus,  id est in lasciuis et luxuria fetentibus cordibus, requiescit, quos secum ad eterna tormenta per luxuriam preparat. De quibus scriptum est: uestimentum mistum sanguine erit in combustionem et cibus ignis : quia corpus quo uestitur anima, pollutum carnalibus operibus, nisi lacrymis lotum et dignis penitentie fructibus fuerit expiatum, in eterni ignis combustione ardebit. Tales enim Scriptura denotat dicens: Computruerunt iumenta in stercore suo . »Iumenta computrescere in stercore suo est, carnales quosque in fetore luxurie uitam finire. Quoties itaque carnalem mentem de suis peccatis predicatores increpant, quoties ad eius memoriam uitia ante acta redeunt, quasi infructuose arbori cophinum stercoris uersant,  ut malorum que egit memoriam recolat, et ad compunctionis gratiam quasi de fetore pinguescat, mittitur ergo cophinus stercoris ad radicem arboris, quando prauitatis sue conscientia tangitur memoria cogitationis, cumque se per penitentiam ad lamenta mens excitat, cumque ad bone operationis gratiam reformat, quasi per tactum stercoris redit ad fecunditatem operis radix cordis: plangit quod fecisse se meminit, displicet sibi qualem fuisse se recolit, intentionem contra se dirigit, atque ad meliora animum accendit. Ex fetore igitur ad fructum reuiuiscit arbor, quia de consideratione peccati ad bona se opera resuscitat animus, exaudiens Paulum dicentem: Fugite fornicationem ; et Salomonem: Ne des alienis honorem tuum, et annos tuos crudeli  ; id est, ne honorem, quo ad imaginem Dei creatus es, immundorum spirituum uoluptatibus subdas, neque accepta uiuendi spatia ad libitum aduersarii minutis expendas. Cuicunque enim sceleri quisque subiicitur, in hoc profecto dominatui malignorum spirituum mancipatur. Unde et dicitur: Ne forte impleantur extranei uiribus tuis, et labores tui sint in domo aliena ; id est, ne demoniorum facta adiuues, si uel ingenium animi, uel corporis tui uires, ad patranda facinora contradas, domumque alienam, id est numerum perditorum te adiecto multiplices: et gemas in nouissimis, quando consumpseris carnes et corpus tuum, id est in penis gemere cogaris, quando non solum carnales illecebre transeunt, sed et ipso corpore derelicto, anima  que corpus gessit cuncta reddere compellitur. Considerent luxuriosi, quia cum Dominus carnis sceleribus seruientibus commissa punire decreuisset, in ipsa qualitate ultionis notauit maculam criminis, cum sulphur et ignem super eos pluit, sicut sacra prodit historia . Quid enim in sulphure, nisi fetor carnis, et quid per ignem nisi ardor desiderii carnalis exprimitur? Sulphur quippe fetorem habet, ignis ardorem. Qui itaque ad peruersa desideria ex carnis fetore arserant, dignum fuit ut simul cum sulphure et igne perirent: quatenus ex iusta pena discerent ex iniusto desiderio quid fecissent. Ex hac uindicta, quam in corpore positi luxuriosi sustinuerunt, perpendere debent luxuriantes  quid in eterno igne simul cum anima et corpore sustinebunt, ubi uermis eorum non morietur, et ignis eorum non exstinguetur , nisi per dignos penitentie fructus, et per conuenientia lamenta deserentes mala, et facientes bona, maculas carnis simul et corda studuerint emundare. uerum et in hac uita sepius contingit, ut qui in adolescentia luxuriose uiuendo habita disperserant, tempore senectutis inopia deficiant, et refrigescenti calore carnis, ac flore iuuentutis marcescente, rebus suis quas lasciue uendiderant alios uti conspiciant, gementesque sera penitentia dicant que sequuntur: Cur detestatus sum disciplinam, et increpationibus non acquieuit cor meum? «  »Nonnulla  namque peccata animam polluunt, crimina uero exstinguunt. Unde beatus Iob crimen luxurie definiens ait: Ignis est usque ad perditionem deuorans : quia nimirum reatus facinoris, non usque ad participationem maculat, sed usque ad perditionem deuorat. Et quia quelibet alia fuerint bona opera, si luxurie scelus non abluitur, immensitate huius criminis obruuntur, secutus adiunxit, et omnia eradicans genimina. Genimina quippe sunt operationes bone anime. Cui tamen si peruerso ordine caro dominatur igne luxurie, omnia bene prolata concremantur. Nulla quippe ante omnipotentis Dei oculos iustitie pietatisque sunt opera, que corruptionis contagio monstrantur immunda.« Et quia pro ordine membrorum distribuitur sepe ordo uitiorum. Nam  uenter cibo et uino distentus facile despumat in libidines, sicut et fimus complutus facile uermes generat.

Nonnulli ordinem certaminis ignorantes edomare gulam negligunt, et iamiam ad spiritalia bella consurgunt. Qui aliquando multa etiam que magne sunt fortitudinis faciunt, sed, dominante gule uitio, per carnis illecebram omne quod fortiter egerint perdunt: et dum uenter non restringitur, per carnis concupiscentiam simul cuncte uirtutes obruuntur.  »Unde et Nabuchodonosor uincente scribitur : Princeps cocorum destruxit muros Ierusalem Princeps namque cocorum est uenter, cui cum magna cura obsequium a cocis impenditur, ut ipse delectabiliter cibis impleatur.  Muri autem Ierusalem uirtutes sunt anime ad desiderium superne pacis eleuate. Cocorum igitur princeps muros Ierusalem deiicit, quia dum uenter ingluuie tenditur, uirtutes anime per luxuriam destruuntur.« Quo contra Dominus dicit in Euangelio: Attendite uobis, ne forte grauentur corda uestra in crapula, et ebrietate, et curis huius seculi? . Ubi utilis quoque pauor adiungitur: Et superueniat in uos dies illa repentina, tanquam laqueus enim superueniet in omnes qui sedent super faciem omnis terre.  »Admonendi sunt gule dediti, ne in eo quod escarum delectationi incumbunt, luxurie se mucrone transfigant: quanta sibi per esum loquacitas, quanta mentis lenitas insidietur  aspiciant, ne dum uentri molliter seruiunt, uitiorum laqueis crudeliter astringantur.« Quia enim gule deditos leuitas protinus operis sequitur, auctoritas sacra testatur dicens: Sedit populus manducare et bibere, et surrexerunt ludere . Quos plerumque edacitas usque ad luxuriam pertrahit: quoniam dum satietate uenter extenditur, aculei libidinis excitantur. Unde et hosti callido, qui primi hominis sensum in concupiscentia pomi aperuit, sed in peccati laqueo constrinxit, diuina uoce dicitur: Pectore et uentre repes ; ac si ei aperte diceretur: Cogitatione et ingluuie super humana corda dominaberis. Tanto enim longius a secundo parente scilicet Christo receditur, quanto per immoderatum usum, dum manus ad cibum tenditur, parentis  primi, id est Ade terreni, lapsus iteratur. Sciendum est etiam quia quinque nos modis uitium gule tentat. Sed cur eosdem modos hic exponere debeam? cum non solum ex usu iam ebrietas apud multos teneatur, uerum etiam quidam miseri homines, quasi pro uirtute se iactent et glorientur, quia multum bibere et alios inebriare possint, non attendentes quod Dominus per prophetam comminatur dicens: ue his qui potentes sunt ad bibendum uinum, et uiri fortes ad miscendam ebrietatem ; et per Apostolum precipit: Nolite inebriari uino, in quo est luxuria , quia ebriosi regnum Dei non possidebunt ; et Salomon: Noli regibus, inquit, o Lamuel, noli regibus, id est omnibus in omni ordine ac sexu qui se et alios regere debent,  dare uinum immoderate, quia nullum secretum est ubi regnat ebrietas, ne forte bibant et obliuiscantur iudiciorum iustorum, et mutent causam filiorum hominum . Et item sacra Scriptura dicit: uinum in iucunditatem creatum est, et non in ebrietatem ab initio: exsultatio anime et cordis uinum moderate potatum: sanitas est et corporis et animi, sobrietas potus . uigilia est enim et cholera uiro infrunito , et modestus ac temperatus cibus et carni et anime utilis est. uinum multum potatum irritationem, et iram, et ruinas multas facit. Amaritudo animi uinum multum potatum. Ebrietatis animositas imprudentis offensio, minorans uirtutem et faciens uulnera. In conuiuio uini non arguas proximum, et non despicias eum in iucunditate illius:  uerba improperii non dicas illi, et non premas . Operarius ebriosus non locupletabitur, uinum et mulieres apostatare faciunt sapientes, et arguunt sensatos, et qui se iungit fornicariis erit nequam, putredo et uermes hereditabunt illum .

 »Alius se inuidie dominio subiicit: cui necesse est considerare, quia quamuis per omne uitium quod perpetratur humanis cordibus antiqui hostis uirus infundatur, in hac tamen nequitia tota sua uiscera serpens concutit, et imprimende malitie peste mouet. De quo nimirum scriptum est: Inuidia diaboli mors intrauit in orbem terrarum . Nam cum deuictum cor liuoris putredo corruperit, ipsa quoque exteriora indicant  quam grauiter animum uesania instigat. Color quippe pallore afficitur, oculi deprimuntur, mens accenditur, et membra frigescunt: fit in cogitatione rabies, in dentibus stridor. Cumque in latebris cordis crescens absconditur odium, dolore ceco terebrat conscientiam uulnus inclusum. Nil letum de propriis libet, quia tabescentem mentem sua pena sauciat, quam felicitas torquet aliena. Quantaque extranei operis in altum fabrica iacitur, tanto fundamentum mentis liuide profundius suffoditur, ut quo alii ad meliora properant, eo ipsa deterius ruat. Qua ruina uidelicet etiam illud destruitur, quod in aliis actibus perfecto opere surrexisse putabatur. Nam inuidia cum mentem tabefecerit, cuncta que inuenerit bene gesta consumit. Unde bene per Salomonem dicitur:  uita carnium sanitas cordis, putredo ossium inuidia . Quid enim per carnem, nisi infirma quedam ac tenera, et quid per ossa, nisi fortia acta signantur? Et plerumque contingit, ut quidam cum uera cordis innocentia in nonnullis suis actibus infirmi uideantur, quidam uero iam quedam ante humanos oculos robusta exerceant, sed tamen erga aliorum bona intus inuidie pestilentia tabescant. Bene ergo dicitur: uita carnium sanitas cordis, quia si mentis innocentia custoditur, etiam si qua foris infirma sint quandoque roborantur. Et recte subditur, Putredo ossium inuidia, quia per liuoris uitium ante Dei oculos pereunt etiam fortia acta uirtutum. Ossa quippe per inuidiam putrescere est, quedam etiam robusta deperire. Sed cur hec de inuidia dicimus,  si non etiam qualiter eruatur intimemus? Difficile namque est ut hoc alteri non inuideat, quod adipisci alter exoptat: quia quidquid temporale percipitur, tanto fit minus singulis, quanto diuiditur in multis: et idcirco desiderantis mentem liuor excruciat, quia hoc quod appetit, aut funditus alter accipiens adimit, aut a quantitate restringit. Qui ergo liuoris peste plene carere desiderat, illam hereditatem diligat, quam coheredum numerus non angustat: que et omnibus una est, et singulis tota: que tanto largior ostenditur, quanto ad hanc percipientium multitudo dilatatur. Imminutio ergo liuoris est affectus surgens interne dulcedinis, et plena mors eius est perfectus amor eternitatis. Nam cum mens ab huius rei appetitu retrahitur, que accipientium  numero partitur, tanto magis proximum diligit, quanto minus ex profectu illius sua damna pertimescit: que si perfecte in amorem celestis patrie rapitur, plene etiam in proximi dilectione solidatur: quia cum nulla terrena desiderat, nichil est quod eius erga proximum caritati contradicat. Que nimirum caritas quid est aliud quam mentis oculus, qui si terreni amoris puluere tangitur, ab interne lucis mox intuitu lesus reuerberatur?«

Alius ire se dominio strauit: ecquid in corde nisi iurgia etiam que desunt peragit? Hic sepe presentes non uidet, absentibus contradicit, inter semetipsum contumelias profert et recipit: receptis autem durius respondet, et cum qui obuiet nullus adsit,  magnis clamoribus rixas in corde componit. Turbam itaque hic intus sustinet, quem pondus uehemens inflammate cogitationis premit. Quanta sit ergo iracundie culpa pensemus, per quam mansuetudo amittitur, superne imaginis similitudo uitiatur. Per iram sapientia perditur, ut quid quoue ordine agendum sit omnino nesciatur, sicut scriptum est, Ira in sinu stulti requiescit , quia nimirum intelligentie lucem subtrahit, cum mentem promouendo confundit. Per iram uita amittitur, etsi sapientia teneri uideatur, sicut scriptum est: Ira perdit etiam prudentes, quia scilicet confusus animus nequaquam explet, etiam si quid intelligere prudenter ualet. Per iram iustitia relinquitur, sicut scriptum est: Ira uiri iustitiam Dei non operatur , quia dum turbata mens iudicium sue rationis exasperat, omne quod fortiter suggerit, rectum putat. Per iram gratia uite socialis amittitur, sicut scriptum est: Noli esse assiduus cum homine iracundo, ne discas semitas eius, et sumas scandalum anime tue : quia qui se ex humana ratione non temperat, necesse est ut bestialiter solus uiuat. Per iram concordia rumpitur, sicut scriptum est: uir animosus parit rixas, et uir iracundus effundit peccata . Iracundus quippe peccata effundit, quia etiam malos quos incaute ad discordiam prouocat peiores facit. Per iram lux ueritatis amittitur, sicut scriptum est: Sol non occidat super iracundiam uestram : quia cum iracundia menti confusionis tenebras incutit, huic  Deus radium sue cognitionis abscondit. Per iram sancti Spiritus splendor excluditur: quo contra, iuxta uetustam translationem, scriptum est: Super quem requiescet spiritus meus, nisi super humilem, et quietum, et trementem sermones suos? Cum enim humilem diceret, quietum protinus adiunxit. Si ergo ira quietem mentis subtrahit, suam sancto Spiritui habitationem claudit: cuius recessione animus uacuus ad apertam mox insaniam ducitur, et usque ad superficiem ab intimo cogitationum fundamento dissipatur. Nam ire sue stimulis accensum cor palpitat, corpus tremit, lingua se prepedit, facies ignescit, exasperantur oculi, et nequaquam recognoscuntur noti. Ore quidem clamorem format, sed sensus quid loquitur ignorat. In quo itaque iste ab arreptitiis  longe est, qui actionis sue conscius non est? Unde fit plerumque, ut usque ad manus ira prosiliat, et quo ratio longius recedit, audacior exsurgat: seque ipsum retinere animus non ualet, quia factus est potestatis aliene, et eo furor membra foras in ictibus exerit, quo intus ipsam membrorum dominam mentem captiuam tenet. Aliquando autem manus non exerit, sed in maledictionis iaculum linguam uertit. Fratris namque interitum precibus exposcit, et hoc Deum perpetrare expetit, quod ipse peruersus homo facere uel metuit, uel erubescit. Fitque ut uoto et uoce homicidium peragat, etiam cum a lesione proximi manibus cessat. Aliquando ira perturbato animo quasi ex iudicio silentium indicit, et quo se foras  per linguam non exprimit, intus deterior ignescit, ut iratus quisque collocutionem suam proximo subtrahat, et nichil dicendo quam sit auersus dicat. Et nonnunquam hec silentii seueritas discipline dispensationem gerit, si tamen sollicite in intimis discretionibus forma teneatur. Nonnunquam uero, dum accensus animus a consueta locutione restringitur, per accessum temporis penitus a proximi dilectione separatur, et acriores stimuli ad mentem ueniunt, cause quoque que grauius exasperant oriuntur, atque in irati oculo festuca in trabem uertitur, dum ira in odium permutatur. Plerumque ira per silentium clausa intra mentem uehementius estuat, et clamosas tacita uoces format. uerba sibi quibus exasperatur obiicit, et quasi in cause examine posita, durius  exasperata respondet, quod Salomon breuiter insinuat dicens: Prestolatio impiorum furor . Sicque fit ut perturbatus animus maiorem strepitum in suo silentio sentiat, cum eum grauius clausa flamma consumit. Unde bene ante nos quidam sapiens dixit: Cogitationes iracundi uiperee sunt generationes, mentem comedunt matrem suam. Sciendum uero est quod nonnullos ira citius accendit, facilius deserit: nonnullos uero tarde quidem commouet, sed durius tenet. Alii namque, accensis calamis similes, dum uocibus perstrepunt, quasi quosdam accensionis sue sonitus reddunt: citius quidem flammam faciunt, sed protinus in fauillam frigescunt. Alii autem, lignis grauioribus durioribusque non dispares, accensionem tardi suscipiunt,  sed accensi semel difficilius exstinguuntur, et quia se tardius in asperitatem concitant, furoris sui durius ignem seruant. Alii autem, quod est nequius, et citius iracundie flammas accipiunt, et tardius deponunt. Nonnulli uero has et tarde suscipiunt, et citius amittunt. In quibus nimirum quatuor modis liquido lector agnoscit, quia et ad tranquillitatis bonum ultimus plus quam primus appropinquat, et in malo quidem secundum tertius superat. Sed quid prodest quod iracundia quomodo mentem teneat dicimus, si non etiam qualiter compesci debeat exprimamus? Duobus etenim modis fracta possidere animum ira desuescit. Primus quippe est, ut mens sollicita, antequam agere quidlibet incipiat, omnes sibi quas pati potest contumelias proponat,  quatenus Redemptoris sui probra cogitans, ad aduersa toleranda se preparet. Que nimirum uenientia tanto fortius excipit, quanto se cautius ex prescientia armauit. Qui enim improuidus ab aduersitate deprehenditur, quasi ab hoste dormiens inuenitur, eumque citius inimicus necat, quia non repugnantem perforat. Nam qui mala imminentia per sollicitudinem prenotat, hostiles incursus quasi in insidiis uigilans exspectat, et inde ad uictoriam ualenter accingitur, unde nesciens deprehendi putabatur. Solerter ergo animus ante actionis sue primordia cuncta debet aduersa meditari, ut semper hec cogitans, semper contra hec thorace patientie munitus, et quidquid accesserit prouidus superet,  et quidquid non accesserit lucrum putet. Secundus autem seruande mansuetudinis modus est, ut cum alienos excessus aspicimus, nostra quibus in aliis excessimus delicta cogitemus. Considerata quippe infirmitas propria mala nobis excusat aliena. Patienter namque illatam iniuriam tolerat, qui meminit quod fortasse adhuc habeat in quo debeat ipse tolerari. Et quasi aqua ignis exstinguitur, cum surgente furore animi sua cuique ad mentem culpa reuocatur, quia erubescit peccato non parcere, qui uel Deo uel proximo sepe recolit parcenda peccasse.

Sed inter hec solerter sciendum est, quod alia est ira quam impatientia excitat, alia quam zelus format. Illa ex uitio, hec ex uirtute generatur. Si enim nulla ira ex uirtute surgeret, diuine animaduersionis  impetum Phinees per gladium non placasset. Hanc iram quia Heli non habuit, motum contra se implacabiliter superne ultionis excitauit. Nam quo contra subditorum uitia tepuit, eo contra illum districtio eterni rectoris exarsit. De hac ira per Psalmistam dicitur: Irascimini et nolite peccare . Quod nimirum non recte intelligunt, qui irasci nos nobis tantummodo, non etiam proximis delinquentibus uolunt. Si enim sic proximos ut nos amare precipimur, restat ut sic eorum errantibus sicut nostris uitiis irascamur. De hac per Salomonem dicitur: Melior est ira risu , quia per tristitiam uultus corrigitur animus delinquentis. De hac iterum Psalmista ait: Turbatus est pre ira oculus meus . Ira quippe per  uitium oculum mentis excecat, ira autem per zelum turbat: quia quo saltem recti emulatione concutitur, ea que nisi tranquillo corde percipi non potest contemplatio dissipatur. Ipse namque zelus rectitudinis, quia inquietudine mentem agitat, eius mox aciem obscurat, ut altiora in commotione non uideat, que bene prius tranquilla cernebat. Sed inde subtilius ad alta reducitur, unde ad tempus ne uideat reuerberatur. Nam ipsa recti emulatio eterna post paululum in tranquillitatem largius aperit, que hic interim per commotionem claudit, et unde mens turbatur ne uideat, inde proficit ut ad uidendum uerius clarescat, sicut infirmanti oculo cum collyrium immittitur, lux penitus necatur, sed inde eam post paululum ueraciter recipit, unde hanc ad tempus  salubriter amittit. Nunquam uero commotioni contemplatio iungitur, nec preualet mens perturbata conspicere ad quod uix tranquilla ualet inhiare: quia nec solis radius cernitur, cum commote nubes celi faciem obducunt; nec turbatus fons respicientis imaginem reddit, quam tranquillus proprie ostendit, quia quo eius unda palpitat, eo in se speciem similitudinis obscurat. Sed cum per zelum animus mouetur, curandum summopere est, ne hec eadem, que instrumento uirtutis assumitur, menti ira dominetur, ne quasi domina preeat, sed uelut ancilla ad obsequium parata, a rationis tergo nunquam recedat. Tunc enim robustius contra uitia exigitur, cum subdita rationi famulatur. Nam quantumlibet ira ex  zelo rectitudinis surgat, si immoderate mentem uicerit, rationi protinus seruire contemnit, et tanto se impudentius dilatat, quanto impatientie uirus uirtutem putat. Unde necesse est ut hoc ante omnia qui zelo rectitudinis mouetur attendat, ne ira extra mentis dominium transeat; sed in ultione peccati tempus modumque considerans, surgentem animi perturbationem subtilius pertractando restringat, animositatem reprimat, et motus feruidos sub equitate disponat, ut eo fiat iustior ultor alienus quo prius exstitit uictor suus: quatenus sic culpas delinquentium corrigat, ut ante ipse qui corrigit per patientiam crescat, ut feruorem suum transcendendo diiudicet, ne intemperanter excitatus, ipso zelo rectitudinis longe a rectitudine  aberret. Quoniam qui semetipsum prius non iudicat, quid malum recte iudicet ignorat, et si nouit fortasse per auditum quod recte iudicare debeat, tamen iudicare aliena merita non ualet, cui conscientia innocentie proprie nullam iudicii regulam prebet. Prius enim ipsi purgandi sunt, per quos aliorum culpe feriuntur, ut ipsi iam mundi per ultionem ueniant, qui aliorum uitia corrigere festinant, et cum contra nos ultio diuini examinis cessat, nostra se conscientia ipsa reprehendat, atque ad lamenta penitentie ipsa se contra semetipsam erigat, nec contra bonos elata, et sibi humilis, sed contra se rigida sit; bonis uero omnibus submissa. Summopere igitur hec uitia unicuique tendenti ad eternam uitam cauenda sunt, per que diabolus genus  humanum ad eterna supplicia trahere festinat, et hoc ab initio generis humani incepit, et per omne tempus seculi huius in hoc suum studium exercet. Superbie quidem faciem menti Eue supposuit, cum hanc ad contemnenda uerba Dominice iussionis instigauit. Inuidie quoque flamma Cain animum succendit, cum de accepto fratris sacrificio doluit, et per hoc usque ad fratricidii facinus peruenit. Luxurie facibus cor Salomonis exussit, quem tanto mulieribus amore subdidit, ut usque ad idolorum uenerationem deductus, dum carnis delectationem sequitur, Conditoris reuerentie obliuisceretur. Auaritia quoque Achab animum concremauit, cum eum ad appetendam uineam alienam impatientibus desideriis impulit, et per hoc usque ad reatum homicidii pertraxit.  Hec est enim amphora os apertum habens, quam uidit Zacarias propheta  ferri a duabus mulieribus, que habebant alas milui ad rapacitatem uolantes: in cuius amphore medio sedebat mulier, que proiecta est in medio amphore, et missa est in os eius massa plumbea. Due enim mulieres habentes alas quasi alas milui, duo sunt principalia uitia, superbia uidelicet et uana gloria ferentes amphoram os apertum habentem, id est auaritiam lucris inhiantem. In cuius medio sedit mulier, id est impietas, in cuius scilicet impietatis os massa plumbea mittitur: que impietas auaritie sue pondere grauatur, quia cuius mentem auaritia infecerit, ita grauem reddit, ut ad appetenda celestia sublimia attolli nequaquam possit.  Unde precipit Dominus ut gibbum tolerans, id est terrenis inhians, non offerat panes Domino suo. Et superbia et uana gloria habent spiritum in alis miluinis: quoniam actiones illarum diabolo sunt proculdubio similes, qui insidiatur semper uite paruulorum. Et leuant ipsam amphoram, scilicet cupiditatem, inter terram et celum, quia superbia et uana gloria hoc proprium habent, ut eum quem infecerint in cogitatione sua super ceteros homines extollant, et modo per ambitum rerum, modo per desiderium dignitatum, quem semel captum tenuerunt quasi in honore altitudinis eleuant, et mentem per auaritiam ita eleuant, ut quoslibet proximos despicientes quasi deserant, et alta gloriantes expetant. Sed tales quique, dum superbiunt, et eos  mente transeunt cum quibus sunt, et superioribus ciuibus minime iunguntur. Et ipsa amphora dicitur portari in terram Sennaar, que interpretatur fetor eorum: quia radix est omnium malorum cupiditas, et quia quodlibet malum per auaritiam gignitur, dignum est ut domus auaritie in fetore construatur, que nonnullos cogit timoris uel amoris Dei obliuisci, et boni nominis opinionem relinquere, et sancte religionis ac fidei odorem, unde scriptum est: Christi bonus odor sumus Deo .



CAPUT III. De iuramentis et periuriis; quod sine dolo iurandum, et fides etiam hosti seruanda sit; et de curiositate, detractione, peccatisque cogitationum.

De iuramentis uitandis negligere, et sepe quosdam  ad fallaciam, et ut ipsa fallacia abscondi possit, solent non solum ad iurationem, sed et interdum ad periurium impellere, preter illam iurationem que ex mala consuetudine hominum usibus inoleuit, cum Scriptura dicat: uir multum iurans non iustificabitur . Consuetudo enim eius non est bona. Quantum uero temeritatem iurandi uitare debeamus, et ipse Euangelio Dominus, et Iacobus in epistola sua docet dicens: Ante omnia autem, fratres mei, nolite iurare, neque per celum, neque per terram, neque per aliud quodcunque iuramentum; sit autem sermo uester, Est, est, Non, non, ut non sub iudicio decidatis : illo uidelicet iudicio, sub quo decidit Herodes, ut uel peierare, uel periurium cauendo aliud necesse haberet  patrare flagitium. At si aliquid forte nos incautius iurasse contigerit, quod obseruatum scilicet peiorem uergat in exitum, consilio salubriori mutandum nouerimus. Non solum autem in iurando, sed in omni quod agimus, hec est moderatio solertius obseruanda, ut si talem forte lapsum uersuti hostis inciderimus insidiis, ex quo sine aliquo peccati surgere contagio non possimus, illum potius euadendi aditum petamus, in quo minus periculi nos perpessuros esse cernamus: et iuxta exemplum illorum, qui hostilibus clausi muris, dum euadere desiderant, sed portarum omnium accessum sibi interdictum considerant, ibi necesse est desiliendi locum eligant, ubi muro existente breuiore minimum periculi cadentes  incurrant. Non tamen negligendum est cuiquam, quod aut necessitate cogente, aut ira impellente, aut cupiditate prouocante, in nomine Domini peierauit: sed secundum modum culpe necesse est ut subsequatur abstergens culpam penitentia, Domino per Ezechielem prophetam de Sedechia rege terribiliter intonante: uiuo ego, dicit Dominus Deus, quoniam cuius fecit irritum iuramentum, et soluit pactum quod habebat cum rege Babylonis, in medio Babylonis morietur. Spreuerat enim iuramentum ut solueret fedus, et cum omnia hec fecerit, non effugiet . Ex quo discimus etiam inter hostes seruandam fidem, et non considerandum cui, sed per quem iuraueris. Multo enim fidelior inuentus est ille qui propter nomen Dei tibi credidit et deceptus  est, quam ille qui per occasionem diuine maiestatis hosti tuo, imo iam amico, est molitus insidias. Ecce, inquit, dedit manum suam regi Aegypti, et tradidit se in manus eius, et periurio contra Dominum commisit sacrilegium. Sententia enim secularis est :

Dolus an uirtus quis in hoste requirat?
Quam solent nobis opponere qui dicunt hostes fraude decipiendos. Cui ut acquiescamus, multo peius fecit Sedechias. Non enim hostem decepit, sed amicum cui federe Domini fuerat copulatus. Ergo quandiu non iures, et pactum non ineas sub nomine Domini, prudentie est et fortitudinis, uel decipere uel superare aduersarium utcunque potueris. Cum autem te constrinxeris iuramento, nequaquam aduersarius  sed amicus est qui tibi credidit, et sub occasione iurisiurandi, id est Dei nuncupatione deceptus est. Propterea, Scriptura nunc dicit, iuramentum quod spreuit, et fedus quod preuaricatus est, ponam in caput eius . Ac ne putaremus iuramentum et fedus et pactum regis esse Babylonii uel Sedechie qui fecerat, sequitur in propheta: In preuaricatione qua dexpexit me .

Ergo qui contemnit iuramentum, illum despicit per quem iurauit, illique facit iniuriam, cuius nomini credit aduersarius. Propter quam causam, Expandam, inquit Dominus, super eum rete meum, et comprehendetur in sagena mea, et adducam eum in Babylonem, et diiudicabo eum illic . Quidquid uero  contra Sedechiam fecit Nabuchodonosor, non suis uiribus fecit, sed ira Dei, in cuius nomine fuerat periuratus. Legimus enim  Sedechiam captum esse et ductum in Reblata, ibique interfectis filiis in oculis eius excecatum, et instar fere clausum cauea translatum in Babylonem. Et sunt nonnulli qui arte per dolum iurantes ut decipiant eum erga quem iurant, non se putant reos esse periurii, contradicente Dei spiritu per Prophetam: Quis ascendet in montem Domini, et stabit in loco sancto eius? Qui non iurauit in dolo proximo suo . Per dolum itaque iurat, quisquis aliter facturus est quam promittit, credens periurium non esse decepisse nequiter credentis errorem. Iurare  enim dictum est quasi iure orare, id est iuste loqui. Tunc enim quispiam iuste loquitur, quando ea que promittit implentur. Multi enim sunt qui dolose iurant ut decipiant proximum: quod abominatur Pater luminum Dominus, dicente Petro: Non es mentitus hominibus, sed Deo . Qua in re hoc quoque oportet intendi quod mendaces fabricatores mendacii dicuntur. Sicut enim edificium lapidibus, ita mendacium sermonibus fabricatur: ubi enim non dolosa locutio, sed sensus est ueritatis, quasi munita moles non ex fabrica, sed ex natura consurgit. Unde scriptum est: Qui loquitur ueritatem in corde suo, et non egit dolum in lingua sua . Cauendum est igitur iuramentum, multo magis autem periurium. At si iurandi necessitas  perurget et arctat, id puris uerbis et mente pia gerendum est. Nec iurans uerbi arte se putet fallere Dominum posse, cui nichil absconsum est, cui corda cuncta patent, qui non accipit sicut quis iurat, sed ut is cui iuratur iurasse putat. Per dolum ergo iurans utrique reus habetur, nempe Deo cuius nomen in uanum assumpsit, et fratri quem atra fraude parauit fallere atque decipere: et de utroque necesse est ut digna penitentia subsequatur, uidelicet quia nomen Dei assumpsit in uanum, et quia contra Dei preceptum dolo fefellit fratrem. Falsa enim agens, falsa loquens, quamuis animo trepidet ut pateat iaculis ueritatis, et si deprehensus fuerit gloriam perdat fauoris, et quamuis eum conscientia accuset quia scienter peccat, cupiditate tamen uincitur,  et suppresso fauore audaciam de iniquitatibus sumit: et sepe etiam ultione menti proposita se contra Deum erigit, et quelibet ab eo aduersa perpeti deliberat, dummodo hic dum ualet omne quod placet agat. Unde uelut Scriptura dicit: Sicut uirum sanguinum, ita et dolosum abominabitur Dominus ; et omnis Ecclesia imprecatur de his qui in corde et corde locuti sunt, ut disperdat Dominus uniuersa labia dolosa ; et item Scriptura dicit: Maledictus uir dolosus , et muta fiant labia dolosa .

Pertimescere igitur debent iurantes, imo periurantes dolosi in nomine Christi et sanctorum eius, quia abominabuntur a Domino ut uiri sanguinum, id est qui humano cruore polluuntur: quoniam sicut  illi occidunt, ita et isti decipiunt uiuentes. Quam immane autem atque mortale peccatum sit homicidium, in quo et discretio solet esse, sicut et in peccatis ceteris, et ipsa natura, et sancta Scriptura, et diuina atque humana iudicia patenter ostendunt. Unde et in Leuitico dicitur: Qui percusserit et occiderit hominem morte moriatur ; et Apostolus: Qui odit, inquit, fratrem suum homicida est, et scimus quia omnis homicida non habet uitam eternam in semetipso manentem . Et talibus peccatoribus dolosi iunguntur. Multa enim periuria fiunt, que propria uoluntate non agimus: dolosi autem scientes malum operantur alienum exitium; propterea merito ut sanguinarii a Domino  abominantur, et sanctos qui pro ueritate usque ad mortem decertauerunt, in quorum periurant nomine, non adiutores, sed iudices et condemnatores in districto examine inuenient, quos socios in ueritatis atque iustitie assertione habere contempserunt, et testificationi sue falsitatis testes ueritatis adhibuerunt, qui cum Domino ut uiros sanguinum, ita et dolosos abominantur, quia quorum anime intus omnipotentis Dei claritatem uident, nullo modo credendum est quia sit foris aliquid quod ignorent; et nichil in creatura agitur quod uidere non possint, et que abominanda illustrante ueritate cognoscunt, eidem ueritati inherentes abominantur. Nec tamen earum beatitudinis claritatem fuscat aspecta iniquitas uel pena reproborum: sed  potius hinc earum gaudium crescit, cum mala iniquorum conspiciunt, quod Dei misericordia euaserunt; et tanto maiores ereptori suo gratias referunt, quanto uident in aliis quod ipsi perpeti si essent relicti potuerunt, et predicente ueritate: Testis falsus non erit impunitus ; uidelicet qui aut scienter contra ueritatem falsa testificatur, aut uera ut ueritatem peruertat, et studio impunitionis recitet iuxta, tales testes uelut ueritati concordantes exsultant. Et sunt quidam, qui non se ledi aut leuius ledi putant, si non ipsi per se falso uel dolose iurant, sed alios pro se sua uice iurare faciunt: et non attendunt quia in eo iure aut fallente diabolo decipiuntur, aut seipsos scienter ipsi ad deprecandum demergunt: de qualibus dicit Scriptura,  Descendunt in infernum uiuentes , id est labuntur in peccatum scientes. Hi nimirum tanto grauius peccant, quanto non soli in peccato moriuntur, sed se et eos quos ad periurandum mittunt, nisi per penitentiam corrigantur, in infernum dimergunt. Et licet illi in huiusmodi periurio peccent qui iurauerunt, illi tamen qui irrita faciunt iuramenta sua uice iurata, sicut Dominus ad Pilatum dixit, Maius peccatum habent , id est, qui alios peccare fecerunt, et pro tantis rei in conspectu Dei habentur, addita et anime sue culpa, quantos in periurium mittunt, et dicente Domino per prophetam , quia sicut oues de manu pastoris, ita et illos qui subiectioni sue obedientes eorum se factione periurant, uel alio quolibet scelere  polluuntur, de manu illorum requiret, qui sibi commissos peccare fecerunt. Non enim soli pastores, episcopi, presbyteri, et diaconi, monasteriorum rectores sunt intelligendi, sed et omnes fideles qui uel paruule sue domus custodiam gerunt pastores recte uocantur, in quantum sue domui sollicita uigilantia presunt. Et quicunque saltem uni uel duobus fratribus quotidiano regimine preest, pastoris eisdem debet officium, quia in quantum sufficit, pascere eos dapibus, et hortando, increpando, arguendo, corrigendo debet. Imo unusquisque, qui etiam priuatus uiuere creditur, pastoris officium tenet, et spiritalem pascit gregem, uigiliasque noctis custodit supra illum, sicut in Euangelio legimus de  pastoribus quibus in natiuitate Saluatoris angelus apparuit si bonorum actum cogitationumque mundarum sibi aggregat multitudinem et iustorum moderamine gubernare, celestibus Scripturarum paginis et bonorum operum exemplis nutrire, et uigili solertia contra immundorum spirituum insidias seruare contendit.

Et sunt quidam qui etiam curiositatis uitium inter grauiora peccata non computant, sed falluntur. Graue namque est curiositatis uitium, que dum cuiuslibet mentem ad inuestigandam uitam proximi exterius ducit, semper ei sua intima abscondit, ut aliena sciens se nesciat, et curiosi animus, quanto peritus fuerit alieni meriti, tanto fiet ignarus sui: et sepe dum curiosus quisque que sunt aliena inuestigat,  suam molestiam excitat, sicut canis apri uel cerui sagaciter uestigia insequens, consecuti dente uel cornu perit. Unde bene quoque per Salomonem dicitur: Cunctis sermonibus que dicuntur ne accommodes cor tuum, ne forte audias seruum tuum maledicentem tibi. Scit enim conscientia tua quia et tu crebro maledixisti aliis . Dum enim pensamus quales erga alios fuimus, esse circa nos tales alios minus dolemus, quia aliena iniustitia in nobis uindicat quod in se nostra conscientia accusat. Probet autem seipsum curiosus homo, et sic in se tantum gloriam habebit, et non in altero, cuius uitam exquirit et merita. Nam sunt qui se prepotentes putant esse in seculo, et non intelligunt quam sint uilia mancipia uitio curiositatis seruientia. De  quorum impotenti potentia quidam catholicus et sapientie ac scientie multe philosophus, in quodam suo libro, unicuique fallaciter potenti et ueraciter impotenti dicit :

Etenim licet Indica longe
Tellus tua iura tremiscat,
Et seruiat ultima Thule,
Tamen atras pellere curas,
Miserasque fugare querelas
Non posse, potentia non est.

: »Et sunt nonnulli qui non attendunt quam multipliciter peccent, qui seminando discordiam inter fratres, caritatem, que nimirum uirtutum est omnium mater, exstingunt. Quoniam autem nichil est pretiosius Deo uirtute dilectionis,  nichil desiderabilius est diabolo exstinctione caritatis, quisquis igitur seminando iurgia dilectionem proximorum perimit, hosti Dei familiarius seruit, quoniam qua ille amissa cecidit, hanc iste uulneratis cordibus subtrahens, eis iter ascensionis abscidit.« Et sunt nonnulli qui male dulcoratis detractionibus sunt assueti, non attendentes quod Dominus dicit, Detrahentem secreto proximo suo hunc persequebar .  Unde et Salomon dicit: Noli esse in conuiuiis potatorum, neque in commessationibus eorum qui carnes ad uescendum conferunt . Carnes ad uescendum conferre est, in collocutione derogationis uicissim proximorum uitia dicere. De quorum pena  mox subditur: Quia uacantes potibus et dantes symbola consumentur, et uestietur pannis dormitatio . Symbolum Grecum nomen est, et interpretatur collatio. Est autem collatio sermonum, sicut in conuiuiis solet esse pecuniarum, siue aliarum rerum, ut et presens locus docet. Potibus ergo uacant, qui de opprobrio aliene uite inebriant. Symbolum uero dare est, sicut unusquisque solet pro parte cibos ad uescendum, ita in confabulatione detractionis uerba conferre. Sed uacantes potibus et dantes symbolum consumentur, quia scriptum est: Omnis detractor eradicabitur . uestietur autem pannis dormitatio, quia despectum et inopem a cunctis bonis operibus mors sua inueniet, quem hic ad aliene uite exquirenda crimina detractionis sue languor  occupauit.« Alius eleemosynis uacat, propria distribuit: sed dum multis iniustitiis seruit, uel fortasse linguam in detractionibus exerit, fit plerumque ut is, qui misericors fuerat, iuxta uite sue terminum rapacitatis et et crudelitatis stimulis inardescat. Quod ualde iudicio iusto agitur, ut perdat et ante homines unde hominibus placuit, qui hoc unde Deo displicuit corrigere nunquam curauit. Due autem sunt cause in quibus licet alicui dicere et retractare aliena mala. Si quando necesse est consilium haberi cum ceteris, qui in hoc ipso uidentur assumi, quomodo corrigatur is qui peccauit uel male aliquid egit. Et rursum, si quando necesse est preueniri aliquem, et commoneri, ne forte incurrat in consortium alicuius mali, dum eum putat  esse bonum, quia dicit Apostolus: Nolite commisceri cum huiuscemodi . Et Salomon: Noli manere cum homine iracundo, ne forte sumas laqueum anime tue . Quod et ipsum Apostolum fecisse inuenimus per hoc quod scribit ad Timotheum dicens: Alexander erarius multa mala mihi ostendit, quem et tu deuita, ualde enim restitit uerbis nostris . Preter huiusmodi autem necessitates, qui dicit aduersus alium, ut uel deroget ei uel obtrectet, istud est detrahere, etiamsi uera uideantur esse que dicit. Et sunt qui quamuis in minimis, sed tamen frequenter excedunt ut nequaquam considerent qualia sed quanta committunt. Si enim facta sua despiciunt, timere cum pensant debent, formidare cum numerant, quia  minuta sunt que erumpunt membris, per scabiem uulnera, sed cum multitudo eorum innumerabiliter occupat, sic uitam corporis sicut unum graue inflictum pectori uulnus necat. Hinc uidelicet scriptum est: Qui modica spernit paulatim decidet . Qui enim peccata minuta flere ac deuitare negligit, ab statu iustitie non quidem repente, sed partibus totus cadit.

Et dicente Domino, Ego opera et cogitationes eorum uenio ut congregem, necesse est ut quisque non solum peccata operum, sed etiam peccata defleat cogitationum. Et non solum mensura peccati consideranda est quod perpetratur in opere, uerum etiam et in eo quod perpetratur cogitatione, quatenus iuxta  ruine modum, quam in semetipso quisque introrsus sentit, etiam mensura lamentationis erigatur, ne si cogitata mala minus cruciant, usque ad perpetranda opera perducant. Quapropter contra omnia uitia et peccata quisque solerter inuigilet, et qui peccata deplorat, ploranda minime committat, et qui plangit uitia, perpetrare uitia pertimescat. Nam cogitandum summopere est, ut qui se illicita meminit commisisse, a quibusdam etiam licitis studeat abstinere: quatenus per hoc Conditori suo satisfaciat, ut qui commisit prohibita, sibimetipsi abscindere debeat etiam concessa, et se reprehendat in minimis, quem meminit in maximis deliquisse. Nimia sunt que loquor, si hec ex sacri eloquii testimonio non affirmo. Lex certe. ueteris Testamenti  alienam uxorem concupisci prohibet, a rege uero fortia iuberi militibus, uel desiderari aquam, non penaliter uetat. Et cuncti nouimus quod Dauid, concupiscentie mucrone transfixus, alienam coniugem et appetiuit et abstulit: cuius culpam digna uerbera sunt secuta, et malum quod perpetrauit per penitentie lamenta correxit. Qui cum longe post contra hostium cuneos sederet, aquam bibere ex eorum cisterna ex desiderio uoluit: cuius electi milites, inter cateruas aduersantium medias irrumpentes, aquam quam rex desiderauit illesi detulerunt. Sed uir flagellis eruditus, semetipsum protinus cum periculo militum aquam desiderasse reprehendit, eamque Domino fundens libauit, sicut illic scriptum est: Libauit eam Domino . In sacrificium  quippe Domini effusa aqua conuersa est, quia culpam concupiscentie mactauit per penitentiam remissionis sue. Qui ergo quondam concupiscere alienam coniugem nequaquam timuit, post etiam quia aquam concupiuit expauit. Quia enim se illicita perpetrasse meminerat, contra semetipsum iam rigidus et a licitis abstinebat. Sic sic agimus penitentiam, si ea que commisimus perfecte deploremus.



CAPUT Iu. De operibus misericordie, et de penitentia qualis esse debeat, quodque dum licet minime negligenda sit; de iudicio item ultimo, et de penis inferni.

Inter hec autem sciendum est quantum opera misericordie ualeant, cum ad fructus dignos penitentie  ipsa pre ceteris precipiuntur. Hinc enim per semetipsam ueritas dicit: Date eleemosynam, et ecce omnia munda sunt uobis . Hinc rursus ait: Date et dabitur uobis . Hinc etiam scriptum est: Ignem ardentem exstinguit aqua, et eleemosyna resistit peccatis . Hinc iterum dicit: Conclude eleemosynam in corde pauperis, et hec pro te exorabit. . Hinc bonus pater innocentem filium admonet dicens: Si multum fuerit tibi, abundanter tribue: si exiguum fuerit, tamen exiguum libenter impertiri stude . Ut autem quanta esset uirtus in continentia et susceptione indigentium Redemptor noster ostenderet, dixit: Qui recipit prophetam in nomine prophete,  mercedem prophete accipiet, et qui recipit iustum in nomine iusti, mercedem iusti accipiet . In quibus uerbis notandum est, quia non ait mercedem de propheta, uel mercedem de iusto, sed mercedem prophete, uel mercedem iusti accipiet. Aliud est enim merces de propheta, aliud merces prophete, atque aliud merces de iusto, aliud merces iusti. Quid est enim dicere: mercedem prophete accipiet, nisi quia is qui prophetam sua largitate sustentat, quamuis ipse prophetiam non habeat, apud omnipotentem tamen Dominum prophetie premia habebit. Iste enim fortasse iustus est, et quanto in hoc mundo nichil possidet, tanto loquendi pro iustitia fiduciam maiorem habet. Hunc dum ille sustentat qui in hoc mundo aliquid possidet, et fortasse adhuc  pro iustitia loqui libere non presumit, iustitie illius libertatem sibi participem facit, et cum eo pariter iustitie premia recipiet, quem sustentando adiuuit, quatenus eamdem iustitiam libere loqui potuisset. Ille prophetie spiritu plenus est, sed tamen corporeo eget alimento, et si corpus non reficitur, certum est quod uox subtrahatur. Qui igitur alimentum prophete propter hoc quod propheta est tribuit, prophetie illius uires ad loquendum dedit. Cum propheta ergo mercedem prophete accipiet, quia etsi spiritu prophetie plenus non fuit, hoc tamen ante oculos Dei exhibuit quod adiuuit. Hinc est quod de quibusdam peregrinantibus Gaio per Ioannem dicitur: Pro nomine enim Christi profecti sunt, nichil accipientes a gentilibus. Nos ergo debemus suscipere eiusmodi, ut cooperatores  simus ueritatis . Qui enim spiritualia bona habentibus temporalia subsidia tribuit, in ipsis bonis spiritualibus cooperator existit. Nam cum pauci sint qui spiritualia dona percipiunt, et multi qui rebus corporalibus abundant, per hoc se diuites uirtutibus pauperum inserunt, quod eisdem sanctis pauperibus de suis diuitiis solatiantur. Unde scriptum est: Qui habet duas tunicas det non habenti, et qui habet escas similiter faciat . Per hoc quod tunica plus est necessaria usui nostro quam pallium, ad fructum penitentie pertinet, ut non solum exteriora queque et minus necessaria, sed ipsa ualde nobis necessaria diuidere cum proximis debeamus, scilicet uel escam qua carnaliter uiuimus, uel tunicam qua uestimur. Quia enim in lege  scriptum est: Diliges proximum tuum sicut teipsum , minus amare proximum conuincitur, qui non cum eo in necessitate illius etiam ea que sibi sunt necessaria partitur. Idcirco de diuidendis cum proximo duabus tunicis datur preceptum, quia hoc de una dici non potuit: quoniam si una diuiditur, nemo uestitur. In dimidia quippe tunica et nudus remanet qui accepit, et nudus qui dedit.

Qui enim uestem innocentie, quam in baptismo accepimus, peccando perdidimus, necesse est ut per misericordie opera, et per sacrificium spiritus contribulati lacrymis loti reindui laboremus. Sacrificium, inquit, Deo est spiritus contribulatus . Peccata enim nostra preterita in baptismatis  perceptione nobis donata sunt, et tamen post baptisma multa commisimus, sed lauari iterum baptismatis aqua non possumus. Quia ergo et post baptisma nos inquinauimus, baptizemus lacrymis conscientiam. Fortasse enim in fide lapsus est aliquis, aspiciat Petrum qui amare fleuit quod timide negauerat. Alius contra proximum suum in malitia crudelitatis exarsit, aspiciat latronem, qui et in ipso mortis articulo ad uite premia penitendo peruenit. Alius auaritie estibus anhelans aliena diripuit, aspiciat Zacheum, qui si quid alicui abstulit quadruplum reddidit. Alius libidinis igne succensus carnis munditiam perdidit, aspiciat Mariam, que in se amorem carnis igne diuini amoris excoxit. Ecce omnipotens Deus ubique oculis nostris quod imitari  debeamus obiicit, ubique exempla sue misericordie opponit. Mala ergo iam displiceant uel experta. Libenter obliuiscitur omnipotens Deus quod nocentes fuimus: paratus est penitentiam nostram nobis ad innocentiam deputare. Inquinati post aquas salutis renascamur ex lacrymis. A feruore etenim mentis, uel inter spiritales inimicos, uel inter carnales quoque proximos, aliquo modo uiuendi usu ueterescimus, et assumpte nouitatis speciem fuscamus. Unde Psalmista dicit: Inueteraui inter omnes inimicos meos .  »A qua tamen uetustate quotidie, si studia circumspectionis inuigilent, orando, legendo, bene uiuendo renouamur, quia uita nostra, cum lacrymis lauatur, bonis operibus exercetur, sanctis meditationibus tenditur, ad  nouitatem suam sine cessatione reparatur.« Nescit quippe mens per corpus ueterescere, que studet per desiderium semper inchoare. Hinc namque per Paulum dicitur: Renouamini spiritu mentis uestre . Et item: Et exterior noster homo corrumpitur, sed interior renouatur de die in diem . Hinc Psalmista, qui ad perfectionis iam culmen peruenerat, quasi inchoans dicebat: Dixi: Nunc cepi . Quia uidelicet si lassescere ab inchoatis bonis nolumus, necesse est ut inchoare nos quotidie credamus. : »Sed sunt qui admissa plangunt, nec tamen deserunt. Admonendi sunt enim qui admissa plangunt nec tamen deserunt, ut considerare sollicite sciant, quia flendo inaniter se mundant, qui uiuendo se nequiter inquinant,  cum idcirco se lacrymis lauant, ut mundi ad sordes redeant. Hinc enim scriptum est: Canis reuersus ad uomitum suum, et sus lota in uolutabro luti . Canis quippe cum uomit, profecto cibum qui pectus deprimebat proiicit; sed cum ad uomitum reuertitur, unde leuigatus fuerat rursus oneratur: qui admissa plangunt, profecto nequitiam, de qua male satiati fuerant, et que mentis intima deprimebat, confitendo proiiciunt, quam post confessionem dum repetunt resumunt. Sus uero in uolutabro luti cum lauatur sordidior redditur. Et qui admissum plangit, nec tamen deserit, tanto grauior culpe se subiicit, quanto et ipsam quam flendo impetrare potuit ueniam contemnit, et quasi in lutosa  aqua semetipsum uoluit, quoniam dum fletibus suis uite munditiam subtrahit, ante Dei oculos sordidas etiam ipsas lacrymas facit. Hinc rursus scriptum est: Ne iteres uerbum in oratione tua . uerbum namque in oratione iterare est, post fletum committere quod rursus necesse est flere. Hinc per Isaiam dicitur: Lauamini, mundi estote . Post lauacrum enim mundus esse negligit quisquis post lacrymas uite innocentiam non custodit. Et lauantur ergo et nequaquam mundi sunt, qui commissa flere non desinunt, sed rursus flenda committunt. Hinc per quemdam sapientem dicitur: Qui baptizatur a mortuo, et iterum tangit eum, quid proficit lauatio eius ? Baptizatur quippe a mortuo, qui mundatur fletibus a peccato: sed post  baptisma mortuum tangit, qui culpam post lacrymas repetit.  At contra admonendi sunt qui admissa deserunt, nec tamen plangunt, ne iam relaxatas estiment culpas, quas etsi agendo non multiplicant, nullis tamen fletibus emundant. Neque enim scriptor, si ab scriptione, quoniam alia non addidit, etiam illa que scripserat deleuit, neque qui contumelias irrogat si solummodo tacuerit, satisfecit, cum profecto necesse est ut uerba premisse superbie uerbis subiuncte humilitatis impugnet: nec debitor absolutus est, quoniam alia non multiplicat, nisi et illa que ligauerat soluat. Ita et cum Domino delinquimus, nequaquam satisfacimus si ab iniquitate cessamus, nisi uoluptates quoque quas dileximus e contrario appositis lamentis  insequamur, et qui uoluptatibus delectati discessimus, fletibus amaricati redeamus, et qui per illicita defluendo cecidimus, etiam a licitis nosmetipsos restringendo surgamus, et cor, quod insana letitia infuderat, salubris tristitia exurat, et quod uulnerauerat elatio superbie, curet abiectio humilis uite. Hinc enim scriptum est: Dixi iniquis: Nolite inique agere; et delinquentibus: Nolite exsultare cornu . Cornu quippe delinquentes exaltant, qui nequaquam se ad penitentiam ex cognitione sue iniquitatis humiliant. Hinc rursus dicitur: Cor contritum, et humiliatum Deus non spernit . Quisquis enim peccata plangit, nec tamen deserit, cor quidem conterit, sed humiliare contemnit: quisquis uero peccata sua iam deserit, nec tamen plangit,  iam quidem humiliat, sed tamen conterere cor recusat. Hinc Paulus ait: Et hec quidem fuistis, sed abluti estis, sed sanctificati estis . Quia nimirum illos emendatior uita sanctificat, quos per penitentiam abluens afflictio fletuum mundat. Hinc Petrus, cum quosdam territos malorum suorum consideratione conspiceret, admonuit dicens: Penitentiam agite, et baptizetur unusquisque uestrum . Dicturus baptisma premisit penitentie lamenta, ut prius se aqua sue afflictionis infunderent, et postmodum sacramento baptismatis lauarent. Qui igitur transactas culpas flere negligunt, non uiuunt securi de uenia, quando ipse summus pastor Ecclesie, huic etiam sacramento addendam penitentiam  credidit, quod peccata principaliter exstinguit.« Quomodo enim unusquisque nostrum securus esse poterit de uenia, qui culpas suas flere negligit, cum prius Redemptor etiam ciuitatem peccatricem fleuerit, sicut scriptum est: uidens iehsu ciuitatem, fleuit super illam dicens: Quia si cognouisses et tu ? Hoc semel egit, cum perituram ciuitatem esse nuntiauit: hoc quotidie Redemptor noster per electos suos agere nullatenus cessat, cum quosdam ex bona uita ad mores reprobos peruenisse considerat. Plangit enim eos qui nesciunt cur plangantur, qui, iuxta Salomonis uerba, Letantur cum male fecerint, et exsultant in rebus pessimis . Qui si damnationem suam, que eis imminet, agnouissent, semetipsos cum lacrymis delictorum plangerent.«   »Peruersa quippe anima, rebus presentibus dedita, in terrena uoluptatibus resoluta, abscondit sibi mala sequentia, quia preuidere futura refugit, que presentem letitiam perturbent, dumque in presentis uite oblectatione se deserit, quid aliud quam clausis oculis ad ignem uadit? Cui dicitur: Quia uenient dies in te, et circumdabunt te inimici tui uallo . Qui, inquam, sunt humane anime maiores inimici quam maligni spiritus, qui hanc a corpore exeuntem obsident, quam in carnis amore positam deceptoriis delectationibus fouent? Quam uallo circumdant, quia ante mentis oculos reductis iniquitatibus quas perpetrauit, hanc ad societatem sue damnationis contrahentes arctant, ut in ipsa iam extremitate uite deprehensa, et a quibus  hostibus circumclausa sit uideat, et tamen euadendi aditum inuenire non possit, quia operari bona iam non licet, que cum licuit agere contempsit.  Prauam quippe animam omnipotens Dominus modis multis uisitare consueuit. Nam assidue hanc uisitat precepto, aliquando autem flagello, aliquando uero miraculo, ut et uera que nesciebat audiat, et tamen adhuc superbiens atque contemnens, aut dolore compuncta redeat, aut beneficiis deuicta malum quod fecit erubescat. Sed quia uisitationis sue tempus minime cognouit, illis in extremo uite inimicis tradetur, cum quibus in eterno iudicio damnationis perpetue societate colligatur. Que per malignos spiritus in inferno retruditur, quousque iudicii dies ueniat, ex quo iam in inferni ignibus simul et ipsa  crucietur.«

Ad quod diei iudicium ueniet ille, qui aduentu suo elementa concutit, in cuius conspectu celum cum terra contremiscit: unde et per prophetam dicitur: Adhuc semel, et ego mouebo non solum terram, sed etiam celum . Ad cuius examen omne humanum genus deducitur. Cui ad uindictam malorum, remunerationemque bonorum, angeli, archangeli, throni, principatus et dominationes obsequuntur. Pensate, fratres karissimi, ante conspectum tanti iudicis qui in illo die terror erit, quando iam in pena remedium non erit. Que illa confusio, cui reatu suo exigente contingit in conuentu omnium hominum angelorumque erubescere: qui pauor eum, quem et  tranquillum mens humana capere non ualet, etiam iratum uidere. Quem diem bene intuens propheta ait: Dies illa, dies ire, dies tribulationis et angustie, dies calamitatis et miserie, dies tenebrarum et caliginis, dies nebule et turbinis, dies tube et clangoris . Pensate, fratres karissimi, extremi diem iudicii super corda reproborum qua asperitate propheta uidit amarescere, quem tot appellationibus non ualet explicare. Quanta uero tunc erit electorum letitia, qui de eius uisione merentur gaudere, de cuius conspectu uident et elementa contremiscere: cum eo simul ad nuptias intrare, qui in sponsi nuptiis gaudent, et tamen ipsi sunt sponsa, quia in illo eterni regni thalamo, uisioni nostre Deus coniungitur: que scilicet uisio nunquam iam in perpetuum  ab amoris sui amplexibus euellatur. Tunc regni ianua lugentibus clauditur, que modo quotidie penitentibus aperitur. Erit namque tunc penitentia, sed fructuosa iam non erit, quia nequaquam tunc ueniam inuenit, qui modo aptum uenie tempus perdit. Hinc enim Paulus dicit: Ecce nunc tempus acceptabile, ecce nunc dies salutis . Hinc propheta ait: Querite Dominum dum inueniri potest, inuocate eum dum prope est . Cautum igitur ac sollicitum se uere ostendit, qui presentis considerans, non eius usum sed terminum conspicit, ut ex fine colligat nichil esse quod transiens delectat. Hinc namque per Salomonem dicitur: Si annis multis uixerit homo, et his omnibus letatus fuerit, meminisse debet tenebrosi temporis et dierum multorum;  qui, cum uenerint, uanitatis arguentur preterita . Hinc rursus scriptum est: In omnibus operibus tuis memorare nouissima tua, et in eternum non peccabis .

 »Hinc uir sanctus petiit Dominum dicens: Dimitte me ut plangam paululum dolorem meum . Quia nisi a reatu culpe quo nos ligauimus misericorditer dimittamur, perfecte flere non possumus hoc quod in nobis ipsis contra nosmetipsos dolemus. Sed tunc ueraciter reatus nostri dolor plangitur, cum tenebrosa illa inferni retributio intento timore preuidetur . Unde apte subiungitur: Antequam uadam et non reuertar ad terram tenebrosam et opertam mortis caligine. Quid enim terre nomine tenebrose, nisi tenebrosa tartari  claustra signantur? Que eterne mortis caligo operit, quia damnatos quosque in perpetuum a uita lucis disiungit. Nec immerito infernus terra dicitur, quia quicunque ab ea capti fuerint, stabiliter tenentur. Scriptum quippe est: Generatio preterit et generatio aduenit, terra uero in eternum stat . Recte igitur inferni claustra tenebrosa terra nominantur, quia quos puniendos accipiunt, nequaquam pene transitorie uel phantasmatica imaginatione cruciant, sed ultione solida perpetue damnationis seruant. Que aliquando tamen loci appellatione signatur, propheta attestante, qui ait: Portauerunt ignominiam suam cum his qui descendunt in lacum . Infernus ergo et terra  nominatur, quia susceptos stabiliter tenet, et lacus dicitur, quia hos quos semel ceperit semper fluctuantes et trepidos tormentis circumfluentibus absorbet. Sanctus autem uir, siue sua, seu humani generis uoce dimitti se postulat antequam uadat, non quia ad terram tenebrosam qui culpam deflet iturus est, sed quia ad hanc procul dubio qui plangere negligit uadat. Sicut debitori suo creditor dicit: Solue debitum priusquam pro debito constringaris: qui tamen constringitur, qui quod debeat soluere non moratur. Ubi et recte subditur: Non reuertar, quia nequaquam ultra misericordia parcentis liberat quos semel in locis penalibus iustitia iudicantis damnat. Que adhuc subtilius loca describuntur cum dicitur, terram miserie et tenebrarum  . Miseria ad dolorem pertinet, tenebre ad cecitatem. Ea que a conspectu districti iudicis expulsos tenet, miserie et tenebrarum terra perhibetur, quia foris dolor cruciat quos diuisos a uero lumine intus cecitas obscurat.« In cuius adhuc descriptione subiungitur, ubi umbra mortis et nullus ordo . Sicut mors exterior ab anima diuidit carnem, ita mors interior a Deo separat animam. Umbra ergo mortis est obscuritas diuisionis, quia damnatus quisque, cum eterno igne succenditur, ab interno lumine tenebratur. Natura uero ignis est, ut ex seipso et lucem exhibeat, et concremationem; sed transactorum illa ultrix flamma uitiorum concremationem habet, et lumen non habet. Hinc est enim quod reprobis ueritas dicit: Discedite  a me, maledicti, in ignem eternum, qui paratus est diabolo et angelis eius . Quorum rursus omnium corpus in unius persona significans ait: Ligate ei manus et pedes, et mittite eum in tenebras exteriores . Quia quos illa gehenne flamma deuorat, a uisione ueri luminis cecat, ut et foris eos dolor combustionis cruciet, et intus pena cecitatis obscuret: quatenus qui auctori suo corpore et corde deliquerunt, simul corpore et corde puniantur, et utrobique penam sentiant, qui dum hic uiuerent, prauis suis delectationibus ex utroque seruiebant, et damnatum quemque iuxta modum criminis retributio sequatur ultionis.  Hinc in Babylonis damnatione dicitur: Quantum exaltauit se et in deliciis fuit, tantum date ei tormenta  et luctum . Et iudex ueniens dicturum se messoribus esse perhibet: Colligite zizania, et ligate ea fasciculis ad comburendum . Fasciculos nimirum ad comburendum ligare est, hos qui eterno igni tradendi sunt pares paribus sociare, ut quos similis culpa inquinat, par etiam pena constringat, et qui nequaquam dispari iniquitate polluti sunt, nequaquam dispari tormento crucientur: quatenus simul damnatio conterat quos simul elatio subleuabat: quosque non dissimiliter dilatauit ambitio, non dissimilis afflictio angustet, et par cruciet flamma supplicii, quos in igne luxurie par succendit flamma peccati. Sicut enim in domo Patris mansiones multe sunt pro diuersitate  uirtutis , sic damnatos diuerso supplicio gehenne ignibus subiicit disparilitas criminis. Que scilicet gehenna, quamuis cunctis una sit, non tamen cunctos una eademque qualitate succendit. Nam sicut uno sole omnes tangimur, nec tamen sub eo uno ordine omnes estuamus, quia iuxta qualitatem corporis sentitur etiam pondus caloris: sic damnatis et una est gehenna que afficit, et tamen non omnes una qualitate comburit, quia quod hic agit dispar ualitudo corporum, hoc illic exhibet dispar causa meritorum : et eternis ignibus traditi, et in suppliciis dolorem sentiunt, et in dolore angustie pulsantis se semper pauore feriunt: ut et quod timent tolerent, et rursus quod tolerant sine cessatione pertimescant. De  his etenim scriptum est: uermis eorum non morietur, et ignis eorum non exstinguetur . Que etiam supplicia in se dimersos et ultra uires cruciant, et in eis uite subsidium exstinguentes seruant, ut sic uitam terminus puniat, quatenus semper sine termino cruciatus uiuat; quia et ad finem per tormenta properat, et sine fine deficiens durat. Erit ergo miseris mors sine morte, finis sine fine, defectus sine defectu: quia et mors uiuit, et finis semper incipit, et deficere defectus nescit. Mors perimit et non exstinguit, dolor cruciat sed nullatenus pauorem fugat; flamma comburit, sed nequaquam tenebras discutit, et ille ignis ad consolationem non lucet, et tamen ut magis torqueat aliquid lucet. Nam sequaces quosque suos secum in tormento  reprobi flamma illustrante uisuri sunt, quorum amore deliquerunt: quatenus qui eorum uitam carnaliter contra precepta Conditoris amauerant, ipsorumque quoque interitus in augmento sue damnationis affligat. Quod profecto Euangelio teste colligitur , in quo ueritate nuntiante diues ille, quem contigit ad eterni incendii tormenta descendere, quinque fratrum describitur meminisse: qui Abraham petiit, ut Lazarum ad eorum eruditionem mitteret, ne illuc eos quandoque uenientes pena cruciaret. Qui igitur ad doloris sui cumulum propinquorum absentum meminit, constat procul dubio quia eos ad augmentum supplicii paulo post potuit etiam presentes uidere. Quid autem mirum si secum quoque reprobos aspicit cremari, qui ad doloris sui  cumulum eum quem despexerat in sinu Abrahe Lazarum uidet? Qua ex re colligitur, quod eos quos inordinate nunc reprobi diligunt, miro iudicii ordine secum tunc in tormentis uidebunt, ut penam proprie punitionis exaggeret illa auctori preposita carnalis cognatio pari ante oculos ultione damnata. Ignis itaque, qui in obscuritate cruciat, credendum est quia lumen ad tormentum seruat, sicut tedarum flamma lucet obscura. Tunc edax flamma comburet quos nunc carnalis delectatio polluit: tunc infinite patens inferni barathrum deuorat quos nunc inanis elatio exaltat, atque quolibet ex uitio hic uoluntatem callidi peruasoris exercuerunt, tunc cum duce suo reprobi ad tormenta perueniunt.  Et quamuis angelorum atque nominum longe sit natura dissimilis, una tamen pena implicat quos unus in crimine ligat reatus. Quod bene ac breuiter insinuat propheta qui ait: Ibi Assur et omnis multitudo eius, et in circuitu eius sepulcra illius . Quis namque Assur superbi regis nomine nisi ille per elationem cadens antiquus hostis exprimitur, qui pro eo quod multos ad culpam pertrahit, cum cuncta sua multitudine ad inferni claustra descendit? Sepulcra autem mortuos tegunt. Et quis alius acrius mortem pertulit, quam is qui Conditorem suum despiciens uitam reliquit? et quem uidelicet mortuum cum humana corda suscipiunt, eius procul dubio sepulcra fiunt. Sed in circuitu illius sepulcra eius sunt, quia in quorum se mentibus nunc  per desideria sepelit, hos sibi postmodum per tormenta coniungit: et quoniam nunc in semetipsis reprobi malignos spiritus illicita perpetrando suscipiunt, tunc sepulcra cum mortuis ardebunt. Sicut de reproborum corporibus scriptum est: Deuorabit eum ignis qui non succenditur , quia Omnipotentis iustitia, futurorum prescia, ab ipsa mundi origine gehenne ignem creauit, qui in pena reproborum esse semel inciperet, sed ardorem etiam sine lignis nunquam finiret. Sciendum uero est quod omnes reprobi, quia ex anima simul et carne peccauerunt, illic in anima partim et carne cruciabuntur.« Ecce que maneat damnatis pena cognouimus, et instruente nos sacro eloquio, quantus in damnatione ignis, quanta in igne obscuritas,  quantusque in obscuritate pauor sit, nullatenus ambigimus. Sed quid prodest ista prenosse, si non contingat euadere? Tota ergo intentione curandum est, ut cum uacationis tempus accipimus, bene uiuendi studio malorum ultima tormenta fugiamus. Hinc quippe per Salomonem dicitur: Quodcunque potest manus tua facere instanter operare, quia nec opus, nec ratio, nec scientia, nec sapientia erit apud inferos, quo tu properas . Hinc Isaias ait: Querite Dominum dum inueniri potest, inuocate eum dum prope est . Hinc Paulus dicit: Ecce nunc tempus acceptabile, ecce nunc dies salutis . Hinc rursus ait: Dum tempus habemus, operemur bonum ad omnes . Et item scriptum est: Beati quorum  tecta sunt peccata . Peccantes itaque mala facta bonis actibus superponimus. Quando ergo abdicamus mala que fecimus, et eligimus bona que faciamus, quasi tegmen rei superducimus quam uideri erubescimus. Qui ergo priora mala deserit, et bona posterius facit, per hoc quod addit transactam nequitiam tegit, cui boni operis merita superducit. Quandiu enim sancti uiri in hac adhuc uita sunt, habent tamen quod ante Dei oculos operire debeant, quia omnino est impossibile, ut aut in opere, aut in locutione aut in cogitatione nunquam delinquant.«



CAPUT u. Quod peccata multis modis perpetrentur, et humili penitentia curentur, et de offensis proximo dimittendis.


Sed sciendum est quia tribus modis omnis culpe nequitiam perpetramus, suggestione scilicet, delectatione, consensu. Primum itaque per hostem, secundum uero per carnem, tertium per spiritum perpetratur. Insidiator enim praua suggerit, caro se delectationi subiicit, atque ad extremum spiritus uictus delectationi consentit. Suggestione itaque peccatum agnoscimus, delectatione uincimur, consensu etiam ligamur. Et quatuor modis peccatum perpetratur in corde, quatuor consummatur in opere. In corde namque suggestione, delectatione, consensu,  et defensionis audacia perpetratur, et quod omni culpa fit grauius, etiam de commisso uitio superbitur. Nam quamuis de uirtute nasci elatio soleat, nonnunquam tamen stulta mens de perpetrata se nequitia exaltat: unde dicit propheta: Occurrent demonia onocentauris .  »Quid uero onocentaurorum nomine nisi et lubrici figurantur et elati? Greco quippe eloquio asinus dicitur, et appellatione asini luxuria per prophetam designatur, qui ait: Ut carnes asinorum carnes eorum . Tauri autem uocabulo ceruix superbie demonstratur, sicut uoce Dominica de Iudeis superbientibus per Psalmistam dicitur: Tauri pingues obsederunt me . Onocentauri ergo sunt, qui subiecti luxurie uitiis, inde ceruicem  erigunt, unde humiliari debuerunt: qui carnis sue uoluptatibus seruientes, expulsa longe uerecundia, non solum se amittere rectitudinem non dolent, sed adhuc etiam de opere confusionis gaudent. Onocentauris autem demonia occurrunt, quia maligni spiritus ualde eis ad uotum deseruiunt, quos de his gaudere conspiciunt, de quibus deflere debuerunt.«  »Et iisdem quatuor modis peccatum consummatur in opere. Prius namque latens culpa agitur, postmodum uero etiam ante oculos hominum sine confusione reatus aperitur, dehinc et in consuetudinem ducitur, ad extremum quoque uel false spei seductionibus, uel obstinatione misere desperationis enutritur, ac per hoc et nulla culpa deuincitur, cum alia per aliam  perpetratur. Nam sepe furto negotiationis fallacia iungitur, et sepe fallacie periurii reatus cumulatur. Unde scriptum est: uadent, et uenient super eum horribiles , id est super talem peccantem uadent, et uenient maligni spiritus, certis quibusque uitiis obsequentes, quia peruersi mentem et si alia deserunt, alia uitia occupant.«  »Sepe namque uideas iniquum in terrena potestate constitutum graui furore commoueri, quidquid ira suggesserit exsequi, et cum furor abscesserit, mox eius mentem luxuria deuastat, cum luxuria ad tempus intermittitur, elatio protinus quasi de continentia in eius cogitatione subrogatur, atque ut a ceteris timeatur appetit uideri terribilis,  sed cum res exigit ut loqui quid dupliciter debeat, quasi postposito terrore superbie, remissa locutione blanditur, et cum superbus uideri desierit, duplex effici non pertimescit: qui quot uitiis decedentibus et succedentibus premitur, tot malignis spiritibus eius animus quasi euntibus ac redeuntibus deuastatur.« Et qui cuncta simul in effectu explet, cuncta que nocent in mente tacitus tenet. Tanto igitur arctiori manu penitentie mens tergenda est, quanto se per consensum conspicit sordidius inquinatam. Quoniam omnis culpa, que hic per disciplinam penitentie non reprimitur, gehenne ignibus ferietur. Unde per Salomonem dicitur: Si ascenderit super te spiritus potestatem habentis, locum tuum ne dimiseris . Ac si aperte dicat: Si tentatorem  spiritum contra te preualere consideras, humilitatem penitentie non relinquas, et uerbis sequentibus ostendit dicens: Quia curatio cessare faciet peccata maxima .  »Quid est enim aliud humilitas lamenti, nisi medicina peccati? De qua humilitate lamenti scriptum est: Si lotus fuero quasi aquis niuis . Aque enim niuis sunt lamenta humilitatis: que profecto humilitas, quia ante districti iudicis oculos ceteris uirtutibus preeminet, quasi per magni meriti colorem candet. Sunt namque nonnulli qui lamenta habent, sed humilitatem non habent, qui afflicti plangunt, sed tamen in ipsis fletibus, uel contra proximorum uitam superbiunt, uel contra ordinationem Conditoris eriguntur. Hi nimirum aquas habent, sed niuis  aquas non habent, et mundi esse nequeunt, quia humilitatis fletibus minime lauantur. Aquis autem niuis a culpa se lauerat qui confidenter dicebat: Cor contritum et humiliatum Deus non spernit . Qui enim lamentis affliguntur, sed murmurando rebelles sunt, mentem quidem conterunt, sed humiliari contemnunt.«  »Unde per prophetam Ieremiam dicitur, cum Iudeorum singula delicta pensarentur: Diuisiones aquarum deduxit oculus meus . Diuisas quippe ex oculis aquas deducimus, quando peccatis singulis dispartitas lacrymas damus. Neque enim uno eodemque tempore eque mens de omnibus dolet: sed dum nunc huius, nunc illius culpe memoria acrius tangitur, simul de omnibus in singulis commota  purgatur.«  »Rixatur secum de his que male egisse se recolit, et sibimetipsi displicet, cum ei ille placere iam ceperit qui omnia creauit. Reprehendit se de cogitationibus, insequitur de uerbis, et punit flendo de factis. Hinc enim in Apocalypsi uoce angelica dicitur: Beatus qui uigilat, et custodit uestimenta sua, ne nudus ambulet et uideant turpitudinem eius . Turpitudo enim nostra nunc cernitur, cum uita reprehensibilis, ante iustorum oculos in iudicio, nequaquam subsequentis boni operis tegmine uelatur.«

Sed qui ad tegenda sua peccata per bona opera solerter inuigilat, necesse est ut ea que in eum peccantur proximis e corde dimittat, quia uitam anime  quelibet culpa polluit, seruatus uero contra proximum dolor occidit. Menti namque ut gladius figitur, et mucrone illius ipsa uiscerum occulta perforantur. Qui scilicet a transfixo corde si prius non educitur, nichil in precibus diuine opis obtinetur, quia et uulneratis membris imponi salutis medicamina nequeunt, nisi ferrum uulneri ante subtrahatur. Hinc est enim quod per semetipsam ueritas dicit: Nisi remiseritis peccata hominibus, nec Pater uester qui in celis est remittet uobis peccata uestra . Hinc admonet dicens: Cum stabitis ad orandum, dimittite si quid habetis aduersus alterum. Hinc rursus ait: Date et dabitur uobis, dimittite et dimittetur uobis . Huic constitutioni postulationis conditionem posuit dicens: Dimitte nobis debita nostra,  sicut et nos dimittimus debitoribus nostris . Ut profecto bonum, quod a Deo compuncti petimus, hoc primum cum proximo conuersi faciamus. Dimittamus ergo quod debetur nobis, ut dimittatur quod debetur a nobis. Nam si pro Christo corpus non ponimus, salutem anime non impetramus. Placatur Deus isto sacrificio, approbat in iudicio pietatis sue uictoriam pacis nostre. Certamen cordis nostri aspicit, et qui post uincentes remunerat, nunc decertantes iuuat. Et plerumque reluctantem animum uincimus, cum etiam pro inimicis oramus. Fundimus pro aduersariis precem, sed utinam cor teneat amorem! Nam sepe et orationem inimicis nostris impendimus, sed hanc ex preceptione potius fundimus quam ex caritate. Nam et uitam  inimicorum petimus, et tamen ne exaudiamur intus optamus, et timemus. Sed quia internus iudex mentem potius considerat quam uerba, pro inimico nichil postulat, qui pro eo ex caritate non orat. Sed ecce nobis inimicus grauiter deliquit, damna intulit, iuuantes lesit, amantes persecutus est. Retinenda hec essent, si remittenda nobis delicta non essent. Aduocatus etenim noster pacem nobis in causa nostra composuit, et ipse eiusdem cause iudex est qui aduocatus: preci autem quam composuit conditionem inseruit dicens: Dimitte nobis debita nostra, sicut et nos dimittimus debitoribus nostris . Quia ergo iudex ipse uenit qui aduocatus existit, ipse precem exaudit qui fecit. Aut ergo non facientes dicimus: Dimitte nobis debita nostra, sicut et nos  dimittimus debitoribus nostris, et nosmetipsos hoc dicendo amplius ligamus: aut fortasse hanc conditionem in oratione intermittimus, et aduocatus noster precem quam composuit non recognoscit, atque apud se protinus dicit: Scio quid monui, non est ipsa oratio quam feci. Quid ergo nobis agendum est, fratres, nisi ut uere caritatis affectum impendamus fratribus, nulla in corde malitia remanente? Considerat omnipotens Deus erga proximum caritatem, ut nostris intendat iniquitatibus pietatem suam. Sed et peccantem in nos fratrem negligere, et sine correptione, ut ad satisfactionem redeat modo quolibet potuerimus prouocare, ut se recognoscat, et peccati quod in nos peccauit indulgentiam  petendo accipiat, non debemus dimittere, qui proximum sicut nos iubemur diligere. Ait enim Dominus: Si peccauerit in te frater tuus, increpa illum inter te ; et reliqua. Et item: Si peccauerit in te frater tuus, increpa illum: si penitentiam egerit, dimitte illi . Et in lege: Cum, inquit, debet tibi quidpiam frater tuus, et abstuleris pignus ab eo, ante solis occasum pignus restitue .  »Quid hoc loco pignoris nomine, nisi peccati confessio datur intelligi? Frater etenim noster debitor nobis efficitur, cum quilibet proximus in nos aliquid deliquisse monstratur. Peccata quippe debita uocamus, unde peccatori seruo dicitur: Omne debitum dimisi tibi , et in Dominica quotidie precatione precamur: Dimitte  nobis debita nostra, sicut et nos , etc. A debitore autem nostro pignus accipimus, quando ab eo, qui in nos peccasse cognoscitur, peccati eius iam confessionem tenemus, per quam relaxare peccatum quod in nobis perpetratum est postulamur. Qui enim peccatum quod commisit fatetur et ueniam petit, iam quasi pro debito pignus dedit. Quod nimirum pignus ante solis occasum reddere iubemur, quia priusquam in nobis per dolorem cordis sol iustitie occidat, debemus ei confessionem uenie reddere, a quo confessionem accipimus culpe, ut qui se deliquisse meminit in nos, a nobis mox se relaxatum sentiat quod deliquit.«



CAPUT uI. De intercessione sanctorum, precumque et sacrarum oblationum necessitate: deque domus Dei et diuinorum mysteriorum reuerentia, et quod attente, ac pro celestibus precipue orandum sit.


Querendum est etiam summopere sanctorum adiutorium, qui iam in celo cum Deo regnant, et in terris miraculis coruscant, ad quorum exstincta corpora uiuentes egri ueniunt et sanantur, periuri ueniunt et demonio uexantur, demoniaci ueniunt et liberantur. Quomodo ergo illi uiuunt illic ubi uiuunt, si in tot miraculis uiuunt hic ubi mortui sunt? Hos ergo in causa nostri examinis, quam cum districto iudice habebimus, patronos nobis facere debemus, hos in die tanti terroris illius defensores nobis adhibere satagere debemus. Certe si apud magnum iudicem causa quelibet nostra esset die crastina  uentilanda, totus hodiernus dies in cogitatione duceretur: patronum quereremus, magnisque precibus ageremus, ut apud tantum iudicem nobis defensor ueniret. Ecce districtus iudex iehsu uenturus est, tanti illius angelorum archangelorumque concilii terror adhibetur, in illo conuentu causa nostra discutitur, et tamen nobis patronos modo non querimus, quos tunc defensores habeamus. Qui igitur de nullo nostro opere confidimus, ad sanctorum protectionem currere, atque ad sacra eorum corpora fletibus insistere, et ut ueniam promereamur eis intercedentibus necesse est nobis deprecari. Adsunt defensores nostri sancti apostoli, beati martyres, gloriosi Confessores, sancte femine et uirgines, rogari  uolunt, atque ut ita dixerim querunt ut querantur. Hos ergo adiutores nostre orationis queramus, hos protectores nostri reatus inueniamus: quia ne punire peccatores debeat, rogari uult et ipse qui iudicat, unde et tam longo tempore comminatur iram, et tamen misericorditer exspectat. Sic autem nos misericordia eius refoueat, ut nullo modo negligentes reddat: sic peccata nostra perturbent, ut mens in desperationem non proruat: quia et si presumentes metuimus, et metuentes speramus, eternum regnum citius adepturi sumus, ubi sunt hymnidici angelorum chori, societas supernorum ciuium, dulcis solemnitas a peregrinationis huius tristi labore redeuntium. Ibi prouidi prophetarum chori, ibi iudex apostolorum numerus, ibi  innumerabilium martyrum uictor exercitus, tanto illic letior, quanto hic durius afflictus. Ibi confessorum constantia premii sui perceptione consolata. Ibi fideles uiri, quos a uirilitatis sue robore uoluptas seculi emollire non potuit. Ibi sancte mulieres, que cum seculo et sexum uicerunt. Ibi pueri, qui hic annos suos moribus transcenderunt: ibi senes, quos hic etas debiles reddidit, et uirtus operis non reliquit. Queramus ergo hec pascua, in quibus cum tantorum ciuium solemnitate gaudeamus. Ipsa nos letantium festiuitas inuitet, et si quis nostrum conscientiam habet auaritie, elationis, uane glorie, indignationis, iracundie, uel inuidie, ceterorumue uitiorum sorde pollutam, sicut mulier Cananea filiam habet profecto male a demonio uexatam, pro cuius sanatione  supplex ad Dominum currat: quia nimirum cogitationem suo corde progenitam diabolica tolerat arte dementatam, cuius emendationem a pio Conditore crebris, imo continuis, debeat flagitare lamentis ac precibus. Si quis bona que gessit forte periurii, furti, blasphemie, detractionis, rixe, uel etiam corporalis immunditie, ceterorumue huiusmodi peste fedauit, filiam habet immundi spiritus furiis agitatam, quia uidelicet actionem, quam bene laborando ediderat, iam diaboli fraudibus stulte seruiendo disperdidit: ideoque necesse est, talis ut reatum suum cognouerit, mox ad preces lacrymasque confugiat, sanctorum creber intercessiones et auxilia querat, qui pro anime eius salute rogantes Domino dicant: Precamur, Domine miserator et misericors,  patiens, et multe miserationis, dimitte eam quia clamat post nos, dimitte reatum et dona gratiam, qui nostrum intimo affectu querit pronus suffragium. Necesse est submissus humilitate non se iam ouium Isrelitarum, id est mundarum consortio dignum iudicet animarum, sed potius Cain comparandum, et celestibus indignum arbitretur esse muneribus, nec tamen desperando a precandi quiescat instantia. Sed in dubia mente de largitoris summi bonitate confidat, quia qui de latrone confessorem, de persecutore Apostolum, de publicano Euangelistam, de lapidibus potuit facere filios Abrahe, ipse etiam canem impudentissimum conuertere Isrelitam possit in ouem, cui merito donate  castitatis etiam uite eterne pascua largiatur, id est peccatorem conuersum a uia sua mala iustum facere dignetur, quem merito bone actionis ad regnum celeste perducat. uidensque Dominus tantum fidei nostre ardorem, tam pertinacem orandi perseuerantiam, tandem miserebitur, et nobis quoque sicut uolumus fieri concedet, ut uidelicet expulsis uitiosarum tumultibus cogitationum, dimissis peccatorum nexibus, et pura nobis serenitas mentis, et perfectio boni redintegretur operis. Hi itaque, qui de nullo suo opere confidunt, ad sanctorum protectionem currunt, atque ad sacra eorum corpora fletibus insistunt, promereri se ueniam eis intercedentibus deprecantur. Quid ergo isti in hac humilitate faciunt, nisi quia bone actionis uelamen non  habentes lapides amplexantur?

 »Sed nos peccatores, multis et maximis inuoluti peccatis, quibus lacrymis sperare ueniam debemus, qui in illo tremendo examine, cum rege nostro ex equo ad iudicium non uenimus, quos nimirum conditio infirmitatis et causa inferiores exhibet? Sed fortasse iam mali operis culpas abscidimus, iam praua queque exterius declinamus: nunquid ad reddendam rationem cogitationis nostre sufficimus? Nam cum uiginti millibus uenire ad bellum rex in Euangelio dicitur , contra quem minime sufficit ille qui cum decem millibus uenit, decem millia quippe ad uiginti millia simplum ad duplum sunt, nos autem si multum proficimus; uix exteriora nostra opera in rectitudine  seruamus. Nam et si iam luxuria carnis abscissa est, tamen adhuc a corde funditus abscissa non est. Ille autem qui iudicaturus uenit exteriora, simul et interiora iudicat, facta pariter et cogitationes pensat: cum duplo ergo exercitu contra simplum uenit, qui nos, uix in solo opere preparatos, simul de opere et cogitatione discutit. Quid ergo agendum est, fratres, nisi ut dum cum simplo exercitu contra duplum illius sufficere non posse conspicimus, dum adhuc longe est legationem mittamus, et rogemus ea que pacis sunt? Longe enim dicitur, qui adhuc per iudicium presens non uidetur. Mittamus ad hunc legationem lacrymas nostras, mittamus misericordie opera, mactemus in ara eius hostias placationis, cognoscamus nos cum eo in iudicio non posse contendere,  pensemus uirtutem eius fortitudinis, rogemus ea que pacis sunt. Hec est nostra legatio, que regem uenientem placat. Pensate, fratres, quam benignum sit, quod is qui suo aduentu ualet opprimere tardat uenire. Mittamus ad hunc, ut diximus, legationem nostram flendo, tribuendo, sacras hostias offerendo. Singulariter namque ad absolutionem nostram oblatio cum lacrymis et benignitate mentis, sacri altaris hostia suffragatur: quia is qui in se resurgens a mortuis iam non moritur, adhuc per hanc in suo mysterio pro nobis iterum patitur. Nam quoties ei hostiam sue passionis offerimus, toties nobis ad absolutionem nostram passionem illius reparamus. Multos, ut arbitror, uestrum, fratres  karissimi, contigit nosse hoc quod uolo ad memoriam uestram narrando reuocare. Non longe a nostris temporibus factum fertur, quod quidam ab hostibus captus longe traductus est. Cumque diu teneretur in uinculis, eum uxor sua, cum ex eadem captiuitate non reciperet, exstinctum putauit. Pro quo iam uelut mortuo hostias hebdomadibus singulis curabat offerre. Cuius toties uincula soluebantur in captiuitate, quoties ab eius coniuge oblate fuissent hostie pro anime eius absolutione. Nam longo post tempore reuersus, admirans ualde sue indicauit uxori quod diebus certis hebdomadibus singulis eius uincula soluebantur. Quos dies eius uxor atque horas discutiens, tunc eum recognouit absolutum, cum pro eo sacrificium meminerat oblatum. Hinc ergo,  fratres karissimi, hinc certa consideratione colligite, oblata a nobis hostia sacra quantum in nobis soluere ualeat ligaturam cordis, si oblata ab altero potuit in altero soluere uincula corporis.« : »Relinquat ergo omnia qui potest: qui autem relinquere non potest, cum adhuc rex longe est, legationem mittat, lacrymarum, eleemosynarum, hostiarum munera offerat. uult enim placari precibus, qui scit quia portari non possit iratus. Quod adhuc moram facit uenire, legationem pacis sustinet. uenisset iam iamque si uellet, cunctos suos aduersarios trucidasset. Sed et quam terribilis ueniet indicat, et tamen ad ueniendum tardat, quia non uult inuenire quos puniat, et qui per iram non potest ferri, per postulate pacis uult legationem  placari. Lauate ergo, fratres karissimi, lacrymis maculas peccatorum, eleemosynis tergite, sacris hostiis expiate.«  »Hec namque singulariter uictima ab eterno interitu animam saluat, que illam mortem nobis Unigeniti per mysterium reparat. Qui licet surgens a mortuis iam non moritur, et mors ei ultra non dominabitur, tamen in se ipso immortaliter uiuens, pro nobis iterum in hoc mysterio sacre oblationis immolatur. Eius quippe ibi corpus sumitur, eius caro in populi salutem partitur, eius sanguis non in manus infidelium, sed in ora fidelium funditur. Hinc ergo pensemus quale sit sacrificium, quod pro absolutione nostra passionem unigeniti Filii semper imitatur. Quis enim fidelium habere dubium possit, in ipsa  immolationis hora ad sacerdotis uocem celos aperiri, in illo Iesu Christi mysterio angelorum choros adesse, summis ima sociari, terrena celestibus iungi, unum quoddam ex uisibilibus atque inuisibilibus fieri?«

Unde magnopere nobis est attendendum cum quanta reuerentia, et cum quanto timore ac tremore, diuinis mysteriis debemus assistere, ac sollicite obseruare, ne quid ineptum ibidem geramus, ne cum Corinthiis ab Apostolo audiamus: Nunquid domos non habetis ad agenda uel loquenda temporalia, aut Ecclesiam Dei contemnitis?  et adeo cum Iudeis: Dilectus meus in domo mea fecit scelera multa . Et sollicite considerare  debemus, quid Dominus faceret, si rixis dissidentes, si fabulis uacantes, si risu dissolutos, uel alio quolibet scelere reperiret irretitos, qui hostias que sibi immolarentur ementes in templo uidit et eliminare festinauit. Sed et nos recolentes scriptum: Zelus domus tue comedit me , zelare debemus domum Dei, et, quantum possumus, ne quid in ea prauum geratur insistamus. Si uiderimus fratrem qui ad domum Dei pertinet superbia tumidum, si detractionibus assuetum, si ebrietati seruientem, si luxuria eneruatum, si iracundia turbidum, si alio cuiquam uitio substratum, studeamus in quantum facultas suppetit castigare, polluta ac peruersa corrigere: et si quem de talibus emendare nequimus, non sine acerrimo mentis sustinere  dolore, et maxime in ipsa domo orationis, ubi Domini consecratur corpus, ubi angelorum presentia semper adesse non dubitatur, ne quid ineptum fiat, ne quid quod nostram fraternamue orationem impediat, totis uiribus agamus. Hec propter illos diximus qui, ecclesiam ingressi, non solum intentionem orandi negligunt, uerum etiam ea pro quibus orare debuerant augent, insuper et arguentes se pro huiusmodi stultitia conuitiis odiisque insequuntur, addentes uidelicet peccatis, peccata et quasi sibi funem longissimum incauta eorum augmentatione texentes, nec timentes ex eo districti iudicis examinatione damnari. Nec latet crebro angelos electis inuisibili adesse presentia, ut eos uel ab hostis callidi defendant insidiis, uel maioris celestis desiderii gratia  sustollant, Apostolo attestante, qui ait: Nonne omnes sunt administratorii spiritus, in ministerium missi propter eos qui hereditatem capiunt salutis?  Maxime tamen angelici nobis spiritus adesse credendi sunt, cum diuinis specialiter mancipamur obsequiis, id est, cum ecclesiam ingressi, uel lectionibus sacris aurem accommodamus, uel psalmodie operam damus, uel orationi incumbimus, maxime autem cum missarum solemnia celebramus: unde et admonet Apostolus: Mulier in ecclesia uelamen super caput habere propter angelos , et propheta ait: In conspectu angelorum psallam tibi . Nec dubitari licet, ubi corporis et sanguinis Dominici mysteria geruntur, supernorum ciuium adesse conuentus, qui monumentum  quo corpus ipsum uenerabile positum fuerat, et unde resurgendo abscesserat, tam sedulis seruant excubiis. Unde solerter studendum est, ut cum ecclesiam uel ad diuine laudis debita soluenda, uel agenda missarum solemnia intramus, semper angelice presentie memores, cum timore et ueneratione competenti celeste compleamus officium, in exemplum feminarum Deo deuotarum, que apparentibus ad monumentum angelis timuisse ac uultum declinasse narrantur in terram . Sed et nobis typicum prebent exemplum, ut si Dominum inuenire, si angelorum desideramus presentia confortari, abiiciamus opera tenebrarum, et induamur arma lucis, sicut in die honeste ambulemus.  Decet autem nos, sicut operum bonorum luce fulgidos, ita etiam spiritalium operationum refertos gratia, Dominum querere. Unde bene mulieres, que diluculo ad monumentum uenerant, aromata que parauerant secum portasse referuntur . Aromata etenim nostra uoces sunt orationis, quibus desideria cordis nostri Domino commendamus, attestante apostolo Ioanne, qui mundissima sanctorum precordia mystice describens: Habebant, inquit, phialas aureas plenas odoramentorum, que sunt orationes sanctorum . Que enim Grece aromata, Latine odoramenta uocantur. Diluculo igitur aromata ad monumentum Domini huc usque ferimus, cum memores passionis ac mortis, quam pro nobis suscepit, et  actionum bonarum proximis foris lucem monstramus, et suauitate pure compunctionis intus in corde feruemus. Quod et omnibus horis, et tempore maxime fieri oportet cum ecclesiam oraturi ingredimur, cum appropiamus altari Dominici corporis et sanguinis mysteria sumpturi. Si enim mulieres tanta cura corpus Domini mortui querebant, quanto magis conuenit nos, qui eum resurrexisse a morte, qui ad celos ascendisse, qui potentia diuine maiestatis ubique presentem esse cognouimus, cum omni reuerentia eius astare conspectibus, eius mystica celebrare? Bene autem dicitur: Portantes que parauerant aromata. Aromata namque, que ad obsequium Domini portamus, prius parasse est, cor ante tempus orationis a superuacuis expurgare cogitationibus,  ut in ipso tempore orandi nil sordidum mente recipere, nil rerum labentium cogitare, nulla preter ea que precamur, et ipsum cui supplicamus, meminisse nouerimus, iuxta eius exemplum qui ait: Paratum cor meum Deus, paratum cor meum: cantabo, psalmum dicam Domino . Nam qui ad adorandum ecclesiam ingressus, inter uerba orationis consuetudinem superflue cogitationis ab animo repellere negligit, quasi Dominum quesiturus minus parata secum aromata tulit.

Ministri quippe sancti altaris debemus attendere, quod diuina uoce precipitur, ut in Aaron pectore rationale iudicii uittis ligantibus imprimatur: quatenus sacerdotale cor nequaquam cogitationes fluxe possideant, sed ratio sola constringat, ne indiscretum  quid uel inutile sacris mysteriis assistentes cogitemus: quia ad exemplum aliis constituti, ex grauitate uite semper debemus ostendere quantam rationem portemus in pectore. In quo etiam rationali uigilanter adiungitur, ut duodecim patriarcharum nomina describantur. Adscriptos etenim patres semper in pectore ferre, est antiquorum uitam sine intermissione cogitare. Nam tunc sacerdos irreprehensibiliter graditur, cum exempla patrum precedentium indesinenter intuetur, cum sanctorum uestigia sine cessatione considerat, et cogitationes illicitas deprimit, ne extra ordinis limitem operis pedem tendat. Sed et in hoc quia mortuorum nomina ascripta portamus, intendere debemus quia mortis opera  peccatores gerimus, et ipsi circumdati infirmitate propterea debemus, sicut pro populi, ita et pro nostris exorare peccatis. Assistentes autem considerare debent, qualiter oporteat eos in conspectu diuinitatis et angelorum eius assistere: quia Dominus, qui humilia respicit et alta a longe cognoscit, non attendit ad pretiosas uestes et ad seculares pompas, quibus quilibet tam uiri quam femine se exornare solent, sed ad cor contritum et humiliatum. Quantislibet enim auri et argenti molibus circumdetur, quibuslibet pretiosis uestibus induatur caro, quid est aliud nisi caro? Non ergo debemus attendere quid habemus, sed quid simus. Propheta enim dicit: uere fenum est populus, et omnis caro fenum, et gloria eius sicut flos feni . Multitudo enim generis  humani, que per natiuitatem uirescit in carne, per mortem arescit in puluere, fenum dicitur recte. Feminas enim sanctus Petrus admonet ut in timore castam conuersationem suam considerantibus monstrent. Quarum non sit extrinsecus capillorum implicatio, aut circumdatio auri, aut indumenti uestimentorum cultus. Sed qui absconditus est cordis homo in incorruptibilitate quieti et modesti spiritus, qui est in conspectu Dei locuples. Sic enim aliquando et sancte mulieres sperantes in Domino ornabant se subiecte propriis uiris, sicut Sara obediebat Abrahe, dominum eum uocans, cuius sunt filie benefacientes et non timentes ullam perturbationem .

Sunt etiam, qui intrantes ecclesiam non de ornatu uestium, nec in qualibet pompa gloriantur; sed quasi  humiliter multis psalmodiam uel orationem sermonibus compositis prolongant: cum sicut beatus dicit Gregorius, ueraciter est orare amaros in oratione gemitus, et non uerba composita resonare. At contra hi qui sunt ore quidem orantes, sed mente foris uagantes, omni orationis fructu priuantur, putantes a Deo prece exaudiri, quia nec ipsi qui fundunt audiunt. Quod antiqui hostis instinctu fieri quis animaduertere nequeat? Sciens enim utilitatem orandi, et inuidens hominibus gratiam impetrandi, immittit orationibus multimoda cogitationum leuium et aliquando etiam turpium nocentiumque phantasmata, quibus orationem impediat, adeo ut nonnunquam tales tantosque discurrentium cogitationum fluctus prostrati in oratione toleremus, quales nec in lecto  resupini iacentes tolerare nouimus. Unde necesse est, ut agnitum animum ab huiusmodi nebulis, quas hostis aspergere gaudet, in quantum possumus serenando, et pii defensoris perpetuum flagitando presidium, qui potens est quamlibet indignis peccatoribus, et pure orandi et perfecte impetrandi concedere gratiam, si a precando non cessamus, imitantes cecum illum, de quo in Euangelio dicitur: Quia multo magis clamabat: Fili Dauid, miserere mei . Quia quanto grauiore tumultu cogitationum carnalium premimur, tanto orationi insistere ardentius debemus. Quia nimirum necesse est, ut uox cordis nostri, quo durius repellitur, ualentius insistat, quatenus illicite cogitationis tumultum superet, atque  ad pias aures Domini nimietate sue importunitatis erumpat. Nam sepe in ipso orationis nostre sacrificio importune se cogitationes ingerunt, que hoc rapere uel maculare ualeant, quod in nobis Deo fientes immolamus. Sed si Deus in oratione non queritur, citius animus in oratione lassatur: quia cum illa quisque postulat, que fortasse iuxta occultum iudicium Deus tribuere recusat, ipsi quoque uenit in fastidio qui non uult dare quod amatur. Sed se magis Dominus quam ea que condidit uult amari, et eterna potius quam terrena postulari, sicut scriptum est: Querite regnum Dei, et hec omnia adiicientur uobis . Qui enim non ait dabuntur, sed adiicientur uobis, profecto indicat aliud esse quod principaliter datur, aliud quod superadditur:  quia nobis in intentione eternitas, in usu uero temporalitas esse debet, et illud datur a Deo, et hoc nimirum ex abundantia additur super, et tamen homines sepe, dum bona temporalia postulant, eterna uero premia non requirunt, petunt quod adiicitur, et illud non desiderant ubi adiiciatur: nec lucrum sue petitionis esse deputant, si hic sunt temporaliter pauperes, et illic beatitudine diuites in eternum uiuant; sed solis ut dictum est uisibilibus intenti, labore postulationis renuunt inuisibilia mercari. Qui si superna quererent, iam cum fructu laborem acciperent: quia cum mens in precibus ad auctoris sui speciem anhelat, diuinis desideriis inflammata supernis coniungitur, ab inferioribus separatur, amorem feruoris sui aperit ut capiat, et capiens in flamma  amoris iam sursum ire est: dumque magno desiderio ad celestia inhiat, miro modo hoc ipsum quod accipere querit degustat . Unde Abraham , cum ad occasum solis sacrificium offerret, insistentes aues pertulit, quas studiose ne oblatum sacrificium raperent abegit. Sic nos, dum in ara cordis holocaustum Deo offerimus, ab immundis hoc uolucribus custodiamus, ne maligni spiritus et peruerse cogitationes rapiant quod mens nostra offerre Domino utiliter sperat.« Et sicut apud Isaac Allophyli effossos puteos replere nituntur , ita nimirum immundi spiritus, cum nos studiose cor fodere conspiciunt, per congestas nobis tentationum cogitationes rapiunt quod mens nostra offerre se Domino sperat utiliter. Unde  mens euacuanda est, incessanterque fodienda, ne si indiscussa relinquitur, usque ad timorem peruersorum operum cogitationumque super nos terra cumuletur.  »Et Iacob, qui cum angelo contendit , uniuscuiusque perfecti uiri et in contemplatione positi animam exprimit: quia uidelicet anima, cum contemplari Dominum nititur, uelut in quodam certamine posita, modo quasi exsuperat, quia intelligendo et sentiendo de incircumscripto lumine aliquid degustat: modo uero succumbit, quia et degustando iterum deficit: quasi uero uincitur angelus, quando intellectu intimo apprehenditur Deus.« Sed tamen ad semetipsam protinus reuerberatur, atque ab ea luce quam  superauit recedit. Sic et qui certat, in luctamine aliquando superat, aliquando uero eo cum quo contendit se inferiorem inuenit. : »Unde et in psalmo dicitur: Exaudiui te in abscondito tempestatis . Abscondita tempestas est, cum in corde contrito cogitationum temporalium fluctus intumescunt, cum contra amoris sancti studia curarum secularium se tumultus illidunt. In abscondito ergo tempestatis exauditur, quia clamor deprecantis est hec ipsa tribulationis fluctuatio.



CAPUT uII. De prauis cogitationibus, cordisque munditia, et de castitate coniugali, et reconciliatione cum proximo. Quod iis post mortem aliorum uota prosint qui hoc in uita meruerunt: deque diuerso morientium exitu atque statu.


Et sciendum nobis est, quia triplex est cogitationum nequam modus. Unus earum, que deliberatione et proposito peccandi mentem contaminant: quas cogitatationes si iusta animaduersio districti iudicis respicit, non sunt iam cogitationes culpe, sed operum: quia etsi rerum tarditates foris peccata differunt, intus hoc confessionis opere uoluntatis effectus impleuerunt. De qualibus scriptum est, Manus in manu non erit innocens malus : quia si malum quod uult ex deliberatione confessionis non explet in operatione, complet tamen illud in uoluntatis deliberatione. Alius earum, que delectatione quidem peccati mentem perturbant,  nec tamen ad peccandi consensum pertrahunt. Tertius earum, que naturali motu mentem percurrentes, non tam hanc ad patranda uitia illiciunt, quam a bonis que cogitare debuit impediunt: ueluti est cum phantasmata rerum, que aliquando superuacue gesta uel dicta nouimus, ad memoriam reducimus; quarum crebra retractatio, quasi importuna muscarum improbitas, oculos cordis circumuolare ac spiritalem eius aciem inquietare magis quam excitare consueuit. Nihil quippe nobis est corde fugacius, quod a nobis toties recedit, quoties per prauas cogitationes defluit. Hinc etenim Psalmista ait: Cor meum dereliquit me ; hinc ad semetipsum rediens dicit: Inuenit seruus tuus cor suum ut oret te. Cum ergo cogitatio per custodiam restringitur,  cor quod fugere consueuit inuenitur. A cunctis autem his cogitationum nequam generibus castigari monuit Salomon cum dicit: Omni custodia serua cor tuum, quoniam ex ipso uita procedit . Cuius monita sequentes, agamus solliciti, ut si quid consensu perpetrandi facinoris in animo deliquimus, cita hoc confessione et dignis penitentie fructibus abstergamus. Si delectatione peccandi nos tentari senserimus, mox eam delectationem crebris precibus ac lacrymis, crebre amaritudinis perpetua recordatione pellamus. Et si nos solos ad hanc propulsandum sufficere non posse uiderimus, fratrum queramus auxilia, ut quod nostris uiribus nequimus, illorum consilio et intercessione sumamus. Multum  enim ualet deprecatio iusti assidua ; et sicut idem premisit: Oratio fidei saluabit infirmum, et alleuabit eum Dominus, et si in peccatis sit dimittentur ei . Et quia superuacuis cogitationibus ad integrum carere non ualemus, has in quantum possumus immissione bonarum cogitationum, et maxime frequenti Scripturarum meditatione fugemus, iuxta exemplum Psalmiste qui dicit: Quomodo dilexi legem tuam, Domine! tota die meditatio mea est . Petamus supernam clementiam, quod est uere in nomine Saluatoris petere, ut cor nostrum rigore odiorum constringi non permittat, sed gratiam nobis pure dilectionis infundat: ut infidelitatis nos interire uenenis non sinat, sed fortitudinem fidei contra hostis antiqui  tentamenta concedat; ut nos desperatione futurorum retro respicere non permittat, sed spem celestium bonorum, per quam presentia aduersa simul et prospera contemnere possimus, misericorditer tribuat. Cordis quoque nobis munditiam et boni operis efficaciam prestet. Multum autem iuuat orationis puritas, si in omni loco uel tempore nos ab actibus temperemus illicitis, si semper ab otiosis sermocinationibus auditum pariter castigemus et linguam, si in lege Domini ambulare et testimonia eius assuescamus toto corde seruare. Quecunque enim sepius agere, uel loqui, aut audire solemus, eadem necesse est sepius, ad animum quasi solitam propriamque recurrant ad sedem. Sicut ad uolutabra porci, columbe autem pura et limpida  solent frequentare fluenta, ita cogitationes immunde impuram mentem perturbant, et spiritales cogitationes castam mentem sanctificant. Et custodito corde, iuxta quod Scriptura dicit: Omni custodia serua cor tuum, quoniam ex ipso uita procedit, necesse est nos etiam corpora in sanctificatione et munditia custodire. Custodito namque et mundato a fluxu luxurie corpore, necesse est ut bona opera subsequantur, sicut Dominus precepit dicens: Sint lumbi uestri precincti et lucerne ardentes in manibus uestris . [Hom. 13.] »Duo autem sunt que iubentur, et lumbos restringere, et lucernas tenere, ut et munditia sit castitatis in corpore, et lumen ueritatis in operatione. Redemptori etenim nostro unum sine altero placere nequaquam  potest, si aut is qui bona agit, adhuc luxurie inquinamenta non deserit, aut is qui castitate preeminet, necdum se per bona opera exercet. Nec castitas ergo magna est sine bono opere, nec opus bonum est aliquid sine castitate.« Quid enim illi prodest qui se diabolo et sua donat Deo, cum Scriptura dicat: Miserere anime tue placens Deo?  Misericordie enim opera quisque a se incipere debet, ut prius se Deo et postea sua Domino tribuat, iuxta quod Scriptura precipit: Declina a malo et fac bonum, et tunc inhabitabis in seculum seculi in domo Domini, in longitudinem dierum .

Et sciendum nobis est, quia non solum est castitas  in uirginibus, et uiduis, et continentibus, sed etiam castitas est coniugalis in legitime coniugatis et legitima iura coniugii conseruantibus.  »Quibus tamen scire necesse est, quia suscipiende prolis causa habentur coniuncti, et cum immoderate commistioni seruientes propagationis articulum in usum transferunt uoluptatis, perpendant quod libidini seruientes nimie, in ipso coniugio coniugii iura transcendunt. Unde necesse est, ut crebris orationibus, et quotidianis eleemosynis, deleant quod pulchram copule speciem admistis uoluptatibus fedant. Hinc est quod peritus medicine celestis Apostolus, non tam sana instituit, quam infirmis medicamenta monstrauit dicens: De quibus scripsistis mihi, bonum est homini  mulierem non tangere: propter fornicationem autem unusquisque suam uxorem habeat, et unaqueque suum uirum habeat . Qui enim fornicationis metum premisit, profecto non stantibus precepta contulit; sed ne fortasse in terram ruerent, lectum cadentibus extendit. Unde adhuc infirmantibus subdit: Uxori uir debitum reddat, similiter autem et uxor uiro . Quibus dum in magna honestate coniugii aliquid de uoluptate largiretur, adiunxit: Hoc autem dico secundum indulgentiam, non secundum imperium. Culpa quippe esse innuitur quod indulgeri perhibetur; sed que tanto citius relaxatur, quanto non per hanc illicitum quid agatur, si hoc quod est licitum sub moderamine non tenetur.  Unde cum Deo deprecatio funditur,  nequaquam talis coniugum uita damnatur. De qua deprecatione quoque Paulus admonet dicens: Nolite fraudare inuicem, nisi forte ex consensu ad tempus, ut uacetis orationi .« Quatenus mundiores et corde et corpore, abluti etiam carne et uestibus aqua, ad communionem corporis et sanguinis Domini ueniant, ne ipsa inestimabilis mysterii magnitudine grauentur. Nam et Dominus in Sina monte locuturus ad populum, prius eumdem populum abstinere a mulieribus precepit , et ad Dauid de pueris suis a sacerdote dicitur, ut si a mulieribus mundi essent, panes propositionis acciperent : quos omnino non acciperent, nisi prius mundos esse Dauid a mulieribus fateretur. Omnes autem in communione, mundo corde et corpore  purificato sacris mysteriis assistentes, necesse est ut nosmetipsos Deo in cordis contritione mactemus, quia qui passionis Dominice mysteria celebramus, debemus imitari quod agimus. Tunc ergo uere pro nobis hostia erit, cum nos ipsos hostiam fecerit.

 »Sed inter hec sciendum est, quia ille recte sui delicti ueniam postulat, qui prius hoc quod in ipso delinquitur relaxat. Munus enim non accipitur, nisi ante discordia ab animo pellatur, dicente ueritate: Si offers munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo et tunc ueniens offeres munus tuum . Qua in re  pensandum est, cum omnis culpa munere soluatur, quam grauis est culpa discordie, pro qua nec munus accipitur. Debemus itaque ad proximum, quamuis longe positum, longeque disiunctum, mente ire, eique animum subdere, humilitate illum ac beneuolentia placare, ut scilicet Conditor noster, dum tale placitum nostre mentis aspexerit, a peccato nos soluat qui munus pro culpa sumit. ueritatis autem uoce attestante, didicimus quia seruus qui decem millia talenta debebat, cum penitentiam ageret, absolutionem debiti a domino accepit, sed quia conseruo suo centum sibi denarios debenti debitum non dimisit, et hoc est iussus exigi quod ei fuerat iam dimissum . Ex quibus uidelicet dictis constat quia, si hoc quod in nos delinquitur  ex corde non dimittimus, et illud rursus exigimur quod nobis iam per penitentiam dimissum fuisse gaudebamus. Igitur dum per indultum temporis spatium licet, dum iudex sustinet, dum conuersionem nostram is qui culpas examinat exspectat, conflemus in lacrymis duritiem mentis, formemus in proximis gratiam benignitatis, et fidenter dico, quia salutari hostia per mortem non indigebimus, si ante mortem Deo ipsi hostia fuerimus.«

Et sciendum nobis est, qua illis sacra uictima mortuis prodest, qui hic uiuendo obtinuerunt ut eos etiam post mortem bona adiuuent que hic pro ipsis ab aliis fiunt. Ad hec etiam ueraciter credi debet, quia illum post mortem Deus non liberat, quem ante mortem gratia suam ad ueniam non reformat. Hinc  etenim Paulus dicit: Ecce nunc tempus acceptabile, ecce nunc dies salutis . Hinc Psalmista ait: Quoniam in seculum misercordia eius . Quia nimirum, quem nequaquam modo misericordia eius eripit, sola post presens seculum iustitia addicit. Hinc Salomon ait: Quia lignum in quocunque loco ceciderit, siue ad austrum, siue ad aquilonem, ibi erit . Quia cum humani casus tempore, siue sanctus, siue malignus spiritus egredientem animam claustris carnis acceperit, in eternum secum sine ulla permutatione retinebit, ut nec exaltata ad supplicium proruat, nec mersa eternis suppliciis ultra ad remedium ereptionis ascendat, relictis eternaliter condemnatis. Scire debemus, quia est differentia in electis de corpore egressis, ut egredientibus  seu egressuris: quoniam sunt qui mox ut a carnis corruptione soluti sunt aut soluuntur, ad Dei contemplationem angelis sociandi perueniunt, sicut sancti apostoli, martyres, et confessores, et uirgines, ceterique arctioris et perfectioris uite uiri ac femine, quorum unus certaminum suorum conscius non dubitauit de ipso testari dicens: Cupio dissolui et cum Christo esse . Ceterum sunt plures in Ecclesia iusti, qui post carnis solutionem continuo beata paradisi requie suscipientur, exspectantes in magno gaudio, in magnis congaudentium choris, quando recepto corpore ueniant et appareant ante faciem Dei. At uero nonnulli, propter bona quidem opera ad electorum societatem  preordinati, sed propter mala aliqua, quibus polluti de corpore exeunt, per mortem seuerius castigandi excipiuntur flammis ignis purgatorii, et uel usque ad diem iudicii longa examinatione de uitiorum sorde mundantur, uel certe piis amicorum fidelium precibus, eleemosynis, ieiuniis, fletibus, et hostie salutaris oblationibus absoluti penis, et ipsi ad beatorum perueniunt requiem. Sed inter hec pensandum est, quod tutior uia sit, ut bonum quod quisque post mortem suam sperat agi per alios, agat ipse dum uiuit pro se. Beatius quippe est liberum exire, quam post uincula libertatem querere. Debemus itaque presens seculum, uel quia iam conspicimus defluxisse, tota mente contemnere; quotidiana Deo lacrymarum sacrificia, quotidianas carnis eius et  sanguinis hostias immolare, in assiduis etiam fletibus, in quotidiana nostra penitentia.



CAPUT uIII. Quod aduocatus noster in celo sit Christus, qui Incarnationis et passionis sue mysterio nos redemit, et corpus ac sanguinem suum nobis in sacramento reliquit.

Habemus sacerdotem in celis qui interpellat pro nobis, de quo etiam per Ioannem dicitur: Si peccauerimus, aduocatum habemus apud Patrem Iesum Christum iustum, et ipse est propitiatio pro peccatis nostris . Ecce exsultat animus, cum aduocati nostri potentiam audiuimus; sed exsultationem nostram iterum remordet timor, quia ipse qui nobis  aduocatus est dicitur iustus. Nos enim causas iniustitie habemus, iustus uero aduocatus iniustas causas nullo modo suscipit, nec uerba dare pro iniustitia consentit. Quid ergo agimus, karissimi fratres mei? Sed ecce occurrit animo quid agamus: mala que fecimus et accusemus et deploremus. Scriptum est enim: Iustus in principio accusator est sui . Quilibet etenim peccator conuersus in fletibus iam iustus esse inchoat, cum ceperit accusare quod fecit. Cur enim iustus non sit, qui contra suam iniustitiam iam per lacrymas seuit? Iustus igitur aduocatus noster iustos nos defendet in iudicio, quia nosmetipsos et cognoscimus et accusamus iniustos. Non ergo in fletibus, non in actibus nostris, sed in aduocati nostri allegatione confidamus, qui  sine intermissione pro nobis holocaustum Redemptor piissimus immolat, quia sine cessatione Patri suam pro nobis incarnationem demonstrat. Ipsa quippe eius incarnatio nostre est emundationis oblatio. Cumque se hominem ostendit, delicta hominis interueniens diluit, et humanitatis sue mysterio perenne sacrificium immolat, quia et hec sunt eterna que mundat, sacerdos pro nobis factus, et sacrificium, et altare. Unde ad Isrel dicitur: Altare de terra facietis mihi . Altare enim de terra Deo facere, est incarnationem Mediatoris adorare. Tunc quippe a Deo nostro munus accipitur, quando in hoc altari, id est super Dominice incarnationis humanitatem, nostre humilitatis fidem solidamus.  Homo namque in libertate proprie uoluntatis ad uitam conditus, sponte sua diabolo consentiens, factus est debitor mortis. Delenda ergo erat talis culpa, sed nisi per sacrificium deleri non poterat, et pro homine uidelicet peccatore et rationali, nisi rationalis hostia, id est homo, et sine peccato, qui de homine assumpsit naturam non culpam, ad emundationem offerri non potuit. Fecit ergo pro nobis sacrificium corpus suum, exhibuit pro peccatoribus uictimam sine peccato, que et humanitate mori, et iniustitiam mundare potuisset. Finis scilicet, non qui consumit, sed qui perfecit eum, in carne apparuit, et factus sacerdos in eternum secundum ordinem Melchisedech, tunc nouum testamentum, quod nobis de pane et uino aqua misto,  ipso sacrificante et uiuificante atque benedicente, in uero corpore et sanguine suo mysterium fidei, donec specietenus ueniat tradidit, manifeste perficiet, cum aperte diligentibus se, qui secundum propositum uocati sunt sancti, per patefactam maiestatis sue speciem ostendet, quomodo ipsi gignenti non impar oriatur, et quomodo utriusque Spiritus, utrique ceternus ac consubstantialis, simul ab utroque procedat: quomodo is qui oriendo a Patre est, ei de quo oritur subsequens non est: quomodo is qui processione producitur, a proferentibus non preitur. Quomodo et unum diuisibiliter tria sint, et indiuisibiliter tria unum: sed humanitatem uere carnis animate rationali anima, una secum de Spiritu sancto et beata Maria semper uirgine, in uisceribus  eius de carne ipsius conceptam, et mox sanctam in ciuitatem assumptam, sue persone, qui sine ullo initio perfectus Deus, Unigenitus equalis Patri, perfectus homo in fine seculorum natus est, unus Christus, uerus Filius Dei, per uterum eiusdem uirginis, que ancilla est ipsius hominis per diuinitatem, et mater uerbi per carnem : »Cui ut scriptum est: Non adequabitur topazium de Aethiopia . Quoniam aliud est natos homines gratiam adoptionis accipere, aliud unum singulariter per diuinitatis potentiam Deum ex ipso conceptu prodiisse: nec equari potest glorie Unigeniti habite per naturam ab aliis accepta per gratiam. Mediator quippe Dei atque hominum homo Christus iehsu, non est alter in humanitate,  alter in deitate: quia non purus homo conceptus atque editus, post per meritum ut Deus esset accepit; sed nuntiante angelo, et adueniente Spiritu, mox uerbum in utero, mox intra uterum uerbum caro, et manente incommutabili essentia, que ei cum Patre et cum sancto Spiritu ceterna est, assumpsit intra uirginis uiscera, unde et impassibilis pati, et immortalis mori, et eternus ante secula temporalis posset esse in fine seculorum: ut per ineffabile sacramentum, conceptu sancto, et partu inuiolabili, secundum ueritatem utriusque nature eadem uirgo, ut diximus, et ancilla Domini esset et mater. Sic quippe ei ab Elisabeth dicitur: Unde hoc mihi, ut ueniat mater Domini mei ad me?   Et ipsa uirgo concipiens dixit: Ecce ancilla Domini, fiat mihi secundum uerbum tuum . Et quamuis ipse aliud ex Patre, aliud ex uirgine, sed ipse est eternus ex Patre, ipse temporalis ex matre, ipse qui fecit, ipse qui factus est, ipse speciosus pre filiis hominum per diuinitatem, et ipse de quo dictum est: uidimus eum, et non erat aspectus, et non est ei species, neque decor , per humanitatem. Ipse ante secula de Patre sine matre, ipse in fine seculorum de matre sine patre: ipse conditoris templum, ipse conditor templi: ipse auctor operis, ipse opus auctoris: manens unus ex utraque et in utraque natura. nec naturarum copulatione confusus, nec naturarum distinctione geminatus.« In natura diuinitatis equalis et ceternus ac  consubstantialis Patri et Spiritui sancto; in natura humanitatis minoratus paulo minus ab angelis: in qua resurgendo a mortuis gloria et honore coronatus est, et constitutus super omnia opera manuum Patris, et data est ei omnis potestas in celo et in terra, et clarificatus est claritate illa, quam in diuinitate habuit apud Patrem priusquam mundus fieret, ut iisdem dilectoribus suis palam ostenderet, cum absorpta esset mors in uictoria, mortale hoc nostrum induere immortalitatem ad suam felicitatis sempiterne beatitudinem. Eius beatitudinis perpetue felicitatem anxie suspirantes et anhelantes, ingemiscimus grauati in hoc tabernaculo, habentes hunc fidei et spei ac dilectionis thesaurum in uasis fictilibus. Unde nobis per Prophetam dicitur: Constituite  diem solemnem in confrequentationibus usque ad cornu altaris . Dies solemnis est Domino compunctio cordis nostri. Sed tunc in confrequentationibus dies solemnis constituitur, cum in lacrymas amoris eius assidue mens soluitur. At ne morientes, si non diceretur quandiu ista acturi sumus, tribulatione afficeremur, illico terminum quousque fieri debeat subiungit dicens, usque ad cornu altaris. Cornu quippe altaris est exaltatio sacrificii interioris, ubi cum uenerimus, iam nulla necessitas erit ut solemnem diem Domino de nostra lamentatione faciamus. Ad quod altare interioris sacrificii non accedit nisi iustus, ad quod ille peruenit qui ad istud presens et uisibile accedit gratia Dei iustificatus, et illic inueniet uitam suam, qui ad istud accedens  discreuerit causam suam, unde dispensatur uictima salutaris, qua deletum est debite damnationis ac maledictionis nostre chirographum quod erat contrarium nobis, et triumphatus est hostis computans nostra peccata, et querens quid obiiciat, et nichil inueniens in illo in quo uincimus, credentes in eum qui pro nobis debitoribus mortis, mortis debitum quod non debebat exsoluit, soluens inimicitias quas peccando contraximus in carne sua, bonus pastor animam suam ponens pro ouibus suis, ut in sacramento nostro corpus et sanguinem suum uerteret, et oues quas redemerat carnis sue alimento satiaret.



CAPUT IX. Quod Christus pro nobis in altari quotidie immolatur, ad cuius participationem cum fide et bonis operibus accedendum est.


Qui quando hec sacrosancta mysteria celebranda discipulis suis tradidit, inter cetera dixit: Filius hominis secundum quod definitum est uadit. uerumtamen ue illi homini per quem tradetur!  Sed et hodie et in sempiternum ue illi homini, qui ad mensam Domini malignus accedit; qui insidiis mente conditis, qui precordiis aliquo scelere pollutus, mysteriorum Christi secretis participare non metuit. Etenim ille in exemplum Iude filium hominis tradit, non quidem Iudeis peccatoribus,  sed tamen peccatoribus, membris scilicet suis, quibus illud inestimabile et inuiolabile Domini corpus uiolare presumit. Ille Dominum uendit, qui eius amore ac timore neglecto, terrena et caduca, imo etiam criminosa, plus amare et curare conuincitur. ue, inquam, illi homini, de quo iehsu, qui altaribus sacrosanctis inter immolandum, utpote proposita consecraturus, adesse non dubitatur, astantibus sibi ministris celestibus, queri cogitur: Ecce, inquiens, manus tradentis me mecum est in mensa . De quibus dicit Apostolus: Quicunque manducauerit panem uel biberit calicem Domini indigne, reus erit corporis et sanguinis Domini. Qui enim manducat et bibit indigne, iudicium sibi manducat et bibit, non diiudicans, id est, non discernens debita  ueneratione a cibis ceteris, corpus Domini. Probet autem seipsum homo, et sic de pane illo edat, et de calice bibat. Quoties enim cumque manducabitis panem hunc et calicem bibetis, mortem Domini annuntiabitis donec ueniat : quia ut Ioannes dicit apostolus: Dilexit nos, et lauit nos a peccatis nostris in sanguine suo . Non solum autem a peccatis in sanguine suo, quando sanguinem suum dedit in cruce pro nobis, sed et quando quisque nostrum in mysterio sacrosancte passionis illius baptismi aquis ablutus est, quia pretium Christi sepultura nostra est. Unde ager de pretio sanguinis eius emptus uocatur acheldemach, id est ager sanguinis: uidelicet ager Iudeorum, sed sepultura nostra est. Nos enim peregrini fuimus et aduene;  non habuimus ubi requiesceremus: ille crucifixus est et mortuus, et nos consepulti sumus cum illo per baptismum in mortem. Quia quicunque baptizati sumus in Christo Domino, in morte ipsius baptizati sumus , qui non solum quando in cruce sanguinem suum dedit pro nobis, uel quando in baptismate lauit nos a peccatis nostris in sanguine suo, uerum etiam quotidie tollit peccata mundi, lauatque nos a peccatis nostris quotidianis in sanguine suo, cum eiusdem beate passionis ad altare memoria replicatur, cum panis et uini creatura in sacramentum carnis et sanguinis eius ineffabili spiritus sanctificatione transfertur, sicque corpus et sanguis illius, non infidelium manibus ad perniciem suam funditur  et occiditur, sed fidelium ore suam sumitur in salutem.

Cuius recte figuram agnus in lege paschalis ostendit, qui semel populum de Aegyptia seruitute liberans, in memoriam eiusdem liberationis per omnes annos immolatione sua eumdem populum sanctificare solebat, donec ipse ueniret, cui talis hostia testimonium dabat, oblatusque Patri pro nobis in hostiam odoremque suauitatis, mysterium sue passionis oblato agno in creaturam panis uinique transferret, sacerdos factus in eternum secundum ordinem Melchisedech. Et sicut illi, qui etiam postquam educti sunt in sanguine agni de terra Aegypti, et baptizati sunt in nube et in mari, exigentibus culpis, serpentium morsibus sternebantur, ut ex ordine flagelli  exterioris agnoscerent quantam intus perniciem peccando paterentur, exaltatum pro signo serpentem eneum aspiciebant, sicut sacra Numerorum narrat historia , sanabantur ad tempus a temporali morte et plaga, quam serpentium morsus intulerant: ita et qui mysterium Dominice passionis credendo et confitendo sinceriter imitando aspiciunt, saluantur in perpetuum ab omni morte quam peccando in anima pariter et carne contraxerant, ut omnis qui credit in Christum non pereat, sed habeat uitam eternam . Et hoc inter illam figuram et istam ueritatem distat, quia per illam figuram uita protelabatur temporalis, per hanc uita donatur sine fine mansura. Sed curandum solerter est, ut quod intellectus bene sentit operatio condigna  perficiat, quatenus cum confessione recte nostre fidei pie et sobrie conuersando ad perfectionem promisse uite nobis mereamur attingere. Sic enim Deus dilexit mundum, ut Filium suum unigenitum daret, ut omnis qui credit in eum non pereat, sed habeat uitam eternam . Ad quam ille perueniet, quisquis in recta fide et bonis operibus perseuerauit usque in finem, quia et fides sine operibus mortua est, illa uidelicet fides, que per dilectionem non operatur, et sine fide impossibile est placere Deo. In quibus unanimiter gratia Dei consistentibus perseuerantia necessaria est usque in finem, quia nemo mittens manum in aratrum et aspiciens retro, aptus est regno Dei, in quo eternaliter uiuunt angeli et sanctorum spiritus de ligno uite, sicut ipse dixit: Sicut  in me uiuit Pater, et ego uiuo in eo propter Patrem; et qui manducat me, et ipse uiuit propter me. Ego sum panis uite, et ego sum panis de celo descendens, ut si quis ex ipso manducauerit non moriatur. Ego sum panis uiuus qui de celo descendi; si quis manducauerit ex hoc pane uiuet in eternum, et panis quem ego dabo caro mea est pro mundi uita. Amen amen dico uobis: Nisi manducaueritis carnem filii hominis, et biberitis eius sanguinem, non habebitis uitam in uobis. Qui manducat carnem meam et bibit sanguinem meum, habet uitam eternam, et ego resuscitabo eum in nouissimo die. Caro enim mea uere est cibus, et sanguis meus uere est potus. Qui manducat meam carnem et bibit meum sanguinem, manet in me et ego in eo. Hic  est panis qui de celo descendit: qui manducat hunc panem uiuet in eternum . Et pridie quam pateretur, cenante eo cum discipulis suis, in nocte qua tradebatur, quando uetus in nouum et eternum pascha nostrum conuertit, in quo ipse immolatus est Christus, accepit panem, benedixit ac fregit, deditque discipulis suis et ait: Accipite et comedite, hoc est corpus meum, quod pro uobis tradetur, hoc facite in meam commemorationem; et: Accipiens calicem gratias egit et dedit illis dicens: Bibite ex hoc omnes, hic est sanguis meus noui testamenti, qui pro uobis et pro multis effundetur in remissionem peccatorum . Hec ille dixit et dicit, et perficit qui dixit et facta sunt, mandauit et creata sunt, et eo uerbo quod est, et per quod facta sunt omnia, et per prophetas  suos hydriam farine et lecythum olei, et per uasa non pauca diffusum oleum multiplicauit, et uerbum caro factum est, et habitauit in nobis, cum in utero uirginali sanctificauit tabernaculum suum Altissimus, potest manum ponere in ambobus, et patrem scilicet diuinitatis equalitate placare, et nostre fragilitatem substantie assumendo, eam sine ullius culpe contagio in unitate sue persone compati et misereri, et panes ac pisces iuxta ueritatem euangelicam sua benedictione multiplicauit, et aquam in uinum tacito nutu uertit, et naturas rerum mutat ut ipse uolet: cuius ueridicis uerbis indubitanter credens Apostolus dicit: Calicem benedictionis cui benediximus, nonne communicatio sanguinis Christi est? Ego enim accepi a Domino quod et tradidi uobis, quoniam  Dominus noster iehsu Christus in qua nocte tradebatur accepit panem, et gratias agens fregit ac dixit: Accipite et manducate: hoc est corpus meum quod pro uobis tradetur, hoc facite in meam commemorationem. Similiter et calicem postquam cenauit dicens: Hic calix nouum testamentum est in meo sanguine, hoc facite quotiescunque biberitis in meam commemorationem. Quotiescunque enim manducabitis panem hunc et calicem bibetis, mortem Domini annuntiabitis donec ueniat .

Que communicatio et participatio corporis et sanguinis Domini sicut ex omnibus recta fide offerentibus una fit, ita et una redit in omnes, non parte corporea, sed uirtute diuina. Qui enim unus semper et idem intelligi participaliter non potest, tamen a  suis fidelibus participari dicitur, cum in eius substantiam pars nulla admittatur. Sed quia hunc exprimere perfecte sermone non possumus, humanitatis nostre modulo quasi infantie imbecillitate prepediti, eum aliquatenus balbutiendo resonamus. Cuius corpus Iudei persequentes moliti sunt quasi consumendo exstinguere, et gentiles esurientem mentem suam desiderant per quotidianum immolationis sacrificium de eius carnibus satiare, et ipsius Redemptoris sanguinem, quem persecutores seuientes fuderunt, postmodum credentes biberunt, eumque esse Dei Filium predicauerunt . »De quo uidelicet sanguine scriptum est: Terra, ne operias sanguinem meum, neque inueniat  locum in te latendi clamor meus . Peccanti enim homini dictum est: Terra es et in terram ibis . Que scilicet terra Redemptoris nostri sanguinem non abscondit, quia unusquisque peccator redemptionis sue pretium sumens confitetur ac laudat, et quibus ualet proximis innotescit. Terra etiam sanguinem eius non operuit, quia sancta Ecclesia redemptionis sue mysterium in cunctis iam mundi partibus predicat. Neque inuenit in terra latendi locum clamor eius. Ipse enim sanguis redemptionis qui sumitur, clamor nostri Redemptoris est. Unde etiam Paulus dicit: Et sanguinem aspersionis melius loquentem quam Abel . De Abel sanguine dictum fuerat: uox sanguinis fratris tui Abel clamat ad me de terra . Sed  sanguis Iesu melius loquitur quam Abel, quia sanguis Abel fratricide fratris mortem petiit, sanguis autem Domini uitam persecutoribus impetrauit. Ut ergo in nobis sacramentum Dominice passionis non sit otiosum, imitari debemus quod sumimus, et predicare ceteris quod ueneramur. Locum enim latendi clamor eius in nobis inueniet, si hoc quod mens credidit lingua tacet. Sed ne in nobis clamor eius lateat, restat ut unusquisque iuxta modulum suum uiuificationis sue mysterium proximis innotescat:« credens et confitens et annuntians, quia sanguis Christi ideo nouum est testamentum, quia noua dilectio, qua usque ad mortem in nouissimis seculorum temporibus nos dilexit. Dilectio ista nos innouat, ut simus homines noui, heredes testamenti  noui, sicut et Apostolus dicit: Quanto magis sanguis Christi, qui per Spiritum sanctum semetipsum obtulit immaculatum Deo, emundabit conscientiam nostram ab operibus mortuis, ad seruiendum Deo uiuenti? et ideo noui testamenti mediator est . Per hunc ergo sanguinem noui testamenti, qui effusus est in remissionem peccatorum, emundabit, id est innouabit conscientiam fidelium, et fiunt iidem fideles, iuxta eumdem Apostolum, heredes secundum spem uite eterne, et repromissionem accipiunt qui uocati sunt eterne hereditatis . Et ideo sanguis ille uere noui testamenti et eterni est, quia quos a uetustate innouat, ad eternam felicitatem perducit. Hinc Zacarias propheta uelut ad ipsum Dominum loquens ait: Tu quoque in sanguine testamenti  tui emisisti uinctos tuos de lacu, in quo non erat aqua . Quia uidelicet per huius sanguinis effusionem, et antiqui iusti spe future redemptionis deuincti ab inferni claustris educti sunt, et per eumdem etiam omnes credentes a peccatorum uinculis, et de lacu miserie, et de luto fecis eripiuntur. Item quod hic dicitur mysterium fidei, et in illis uerbis Domini quibus mysterium corporis et sanguinis sui tradidit non legitur, uidetur de alio loco Euangelii sumptum esse, ubi secundum Ioannem de hoc eodem sacramento quibusdam discipulis non credentibus loquens ait: uerba que locutus sum uobis spiritus et uita sunt, sed sunt quidam ex uobis qui non crediderunt . Ostendit enim se magnum  dixisse mysterium cum ait: uerba que ego locutus sum uobis spiritus et uita sunt : cum autem adiungit, sed sunt quidam ex uobis qui non crediderunt, ostendit magnum istud mysterium non esse nisi fidei et fidelium, qui uerba audiunt, et ideo eis spiritus et uita sunt, quia eos spiritaliter intellecta uiuificant. Totum ergo quod in hac oblatione Dominici corporis et sanguinis agitur, mysterium est. Aliud enim uidetur, aliud intelligitur: quod uidetur speciem habet corporalem, quod intelligitur fructum habet spiritualem. Sciendum uero est, quod eumdem calicem Dominici sanguinis, iuxta obseruantiam Ecclesie catholice apostolis traditam, nisi mistum aqua offerri non licet, quia unum fiunt in redemptionis nostre mysterio cum ait: Non bibam amodo ex hoc  genimine uitis , et de latere eius, quod lancea transfixum est, aqua cum sanguine egressa, uinum de uera carnis eius uite cum aqua expressum ostendit. Hec enim sunt sacramenta Ecclesie, sine quibus ad uitam que uera uita est non intratur. Ille sanguis in remissionem fusus est peccatorum, aqua illa salutare temperat poculum, hec et lauacrum prestat et potum. Hoc totum Dominice oblationis mysterium quanta pietate et amore agendum sit, commendat ipse Dominus dicendo: Hec quotiescunque feceritis in mei memoriam facietis . Quod exponens Apostolus ad Corinthios ait: Quotiescunque enim manducabitis panem hunc et calicem bibetis, mortem Domini annuntiabitis donec ueniat . Illius ergo panis et calicis oblatio mortis  Christi est commemoratio et annuntiatio, que non tam uerbis quam ipsis mysteriis agitur, per que nostris mentibus mors illa pretiosa altius et fortius commendatur. Quid est enim mortis Christi commemoratio, nisi caritatis eius commendatio? quam nobis beatus euangelista commendans ait: Sciens iehsu quia uenit hora eius ut transeat ex hoc mundo ad Patrem, cum dilexisset suos qui erant in mundo, in finem dilexit eos . Id est usque ad mortem eum illa dilectio perduxit. Quia tantum dilexit eos ut moreretur propter eos. Hoc enim testatus est dicens: Maiorem hac dilectionem nemo habet, ut animam suam ponat quis pro amicis suis . Propterea et iturus ad passionem, et per resurrectionis et ascensionis gloriam discessurus e  mundo, hoc sacramentum ultimum discipulis tradidit, ut memoriam tante caritatis, per quam solam saluamur, altius eorum mentibus infigeret. Quatenus semper memores simus, et quales, et quantum ab eo dilecti simus, ne de nobis gloriemur, quantum ut de illo speremus. Quod utrumque diligenter amplius exponit et inculcat dicens: Ut quid enim Christus, cum adhuc infirmi essemus, secundum tempus pro impiis mortuus est ? Et post paululum dicitur: Commendat autem, inquit, suam caritatem Deus in nobis, quoniam si cum adhuc peccatores essemus, Christus pro nobis mortuus est, multo igitur magis iustificati nunc in sanguine ipsius salui erimus ab ira per ipsum . Hoc ergo agendum,  hoc frequentandum commendauit Ecclesie, quousque ipse ueniat in fine seculi, quando erit sanctorum requies, non adhuc in sacramento spei, quo in hoc tempore consociatur Ecclesia, quandiu bibitur quod de Christi latere manauit, sed iam in ipsa perfectione salutis eterne, cum tradetur regnum Deo et Patri ut in illa perspicua contemplatione incommutabilis ueritatis nullis mysteriis corporalibus egeamus.



CAPUT X. Quod per Christi humilitatem panis angelorum panis noster factus sit: quodque a Christo ipso fiat consecratio, et in imagine panis uera sit caro Christi, a nobis cum penitentia et mundo corde manducanda.

Erat enim antea secundum ordinem Iudeorum Aaron sacrificium in uictimis pecorum, et hoc in mysterio. Nondum namque erat sacrificium corporis  et sanguinis Domini, quod fideles norunt qui Euangelium legerunt. Quod sacrificium nunc diffusum est toto orbe terrarum per eum de quo scriptum est: Iurauit Dominus et non penitebit eum, tu es sacerdos in eternum secundum ordinem Melchisedech . Hoc de Domino nostro Iesu Christo dictum est, quia uoluit esse salutem nostram in corpore et sanguine suo, que commendauit nobis de humilitate sua. Nisi enim esset humilis, non manducaretur nec biberetur. Respice altitudinem ipsius: In principio erat uerbum, et uerbum erat apud eum . Ecce cibus sempiternus. Sed manducant angeli, manducant superne uirtutes, manducant celestes spiritus, et manducant et saginantur, et integrum manet quod eos satiat et letificat. Quis autem homo peruenire  posset ad illum cibum? unde cor idoneum illi cibo? Oportebat ergo ut mensa illa lactesceret, ut paruulis proueniret. Unde autem fit cibus lac? unde cibus in lac conuertitur, nisi per carnem traiiciatur? Nam mater hoc facit. Quod manducat mater, hoc manducat infans; sed quia minus est idoneus infans qui pane uescatur, ipsum mater incarnat, et per humiditatem mamille in lactis succum de ipso pane pascit infantem. Quomodo ergo de ipso pane pascit nos sapientia Dei? quia uerbum caro factum est et habitauit in nobis . uidete ergo humilitatem, quia panem angelorum manducauit homo, ut scriptum est: Panem celi dedit eis, panem angelorum manducauit homo . Id est: uerbum illud quo pascuntur  angeli sempiternum, quod est equale Patri, manducauit homo, quia cum in forma Dei esset, non rapinam arbitratus est esse equalem se Deo. Saginantur illo angeli, sed semetipsum exinaniuit, ut manducaret panem angelorum homo. Formam serui accipiens in similitudinem hominum factus, et habitu inuentus ut homo, humiliauit se factus obediens usque ad mortem, mortem autem crucis , ut iam de cruce commendaretur caro et sanguis Domini nouum sacrificium. Quando loquebatur Dominus noster iehsu Christus de corpore suo: Nisi, inquit, manducauerit quis carnem meam et biberit sanguinem meum, non habebit uitam in se. Caro enim mea uere est esca, et sanguis meus uere est potus . Intellectus spiritualis credentem alium facit,  quia littera occidit, spiritus est qui uiuificat . Discipuli enim eius qui eum sequebantur expauerunt et exhorruerunt, sermonem non intelligentes, et putantes nescio quid durum dicere Dominum nostrum Iesum Christum, quod carnem eius quem uidebant manducaturi erant, et sanguinem bibituri, et non potuerunt tolerare. Sed ipse, cum commendaret ipsum corpus suum et sanguinem suum, accepit in manus suas quod norunt fideles, et ipse se portabat quodammodo cum diceret: Hoc est corpus meum. Quia cum commendat corpus et sanguinem suum, humilitatem suam commendat. Ipsam enim humilitatem suam docuit Dominus noster in corpore et sanguine suo. Sapientia Dei, quam uidebimus facie ad faciem, et omnes uidebimus, et nemo zelabit,  omnibus se exhibet et integra est et casta est omnibus. Illi mutantur in eum, et ipse in eos non mutatur. Ipse est ueritas, ipse est Deus. ueritas uerbum Dei est, sapientia Dei est, per quem facta sunt omnia, qui dixit: Potestatem habeo ponendi animam meam . Ipsa est humilitas Domini nostri Iesu Christi, ipsa multum commendatur hominibus, ad ipsam nos hortatur ut uiuamus, sicut dicitur in Canticis canticorum: uenies et pertransies. Ab initio fidei uenturi sumus facie ad faciem, sicut scriptum est: Dilectissimi, filii Dei sumus, et nondum apparuit quid erimus. Scimus quoniam cum apparuerit, similes ei erimus, quoniam uidebimus eum sicuti est. uidemus nunc per speculum in enigmate, tunc autem facie ad faciem . Antequam  ergo uideamus facie ad faciem quod uident angeli, opus est nobis accedere ad hanc humilitatem, et adherere huic humilitati, quam commendat Dominus noster iehsu Christus, cum commendat corpus et sanguinem suum celebrari, quam humilitatem pro nobis suscipere dignatus est cum uerbum caro factum est. Accedite ergo ad eum et illuminamini. Accesserunt Iudei ut tenebrarentur; accesserunt enim ad illum ut crucifigerent. Nos ad eum accedamus ut corpus et sanguinem eius accipiamus. Illi de crucifixo tenebrati sunt, nos manducando crucifixum et bibendo illuminamur. Ecce gentibus datur crucifixus Christus. Unde accedunt gentes? Fide sectando, corde inhiando, caritate currendo. Pedes tui caritas est. Duos pedes, id est dilectionem Dei et  proximi habe, ut non sis claudus, et istis duobus pedibus curre ad Deum. Sed dicit aliquis: Quomodo ad eum accedo? Tantis malis, tantis peccatis oneratus sum, tanta scelera clamant de conscientia mea, quomodo audeo accedere ad eum? Quomodo? Si humiliaueris te per penitentiam, et mundaueris cor tuum. Beati enim mundo corde, quoniam ipsi Deum uidebunt . Aufer inde cupiditatum sordes, aufer labem auaritie, aufer tabem superstitionum, aufer sacrilegia et malas cogitationes, aufer odia, non dico solum aduersus amicum, sed etiam aduersus inimicum. Aufer illa que dicit Dominus in Euangelio de corde procedere. De corde, inquit, exeunt cogitationes male, adulteria, fornicationes, immunditie,  periuria, falsa testimonia, et reliqua que coinquinant hominem . Et: Age penitentiam . Penitentia autem et munditia cordis facit te accedere ad Deum, et recipere stolam priorem, quam perdidit prodigus filius, substantia, quam a patre suo acceperat, dissipata cum meretricibus uiuendo luxuriose. Hec enim substantia nobis est a Deo donata, omne quod uiuimus, sapimus, cogitamus, in uerba prorumpimus; et in dissipatione huius substantie stolam perdidimus, id est uestem Spiritus sancti, uestem nuptialem, uestem innocentie, quam qui non habuerit, non potest regis interesse conuiuio. Quam bene conditus accepit homo, male a serpente persuasus perdidit, quamque in baptismate recepimus. Sed et post baptisma, per  dignos penitentie fructus gratiam Dei recipimus, et occiditur nobis uitulus saginatus, qui pro penitentis immolatur salute, id est ipse Saluator, cuius quotidie carne pascimur, cruore potamur; quotidie pater filium recipit, semper Christus credentibus immolatur. De quo dicitur: Ite, adducite uitulum saginatum ; id est predicate occisum, et offerte in suo mysterio immolandum, et quotidie pro uobis, id est pro peccatoribus mortuum credite; et quotiescunque ei hostiam sue passionis offertis, toties ad absolutionem uestram passionem illius reparari confidite. Epulemur itaque, id est in remissionem peccatorum nostrorum carnem et sanguinem eius fideliter credentes sumamus. Igitur sicut scriptum est: Gustate et uidete quam suauis est Dominus  , qui dixit: Nisi quis manducauerit carnem meam, et biberit sanguinem meum, non habebit in se uitam. Si autem non intellexeris, quomodo non intellexerunt qui dixerunt: Quomodo ipse poterit nobis dare carnem suam manducare , sicut legitur in titulo Psalmi trigesimi tertii, immutabit faciem suam Dauid, id est Christus, et recedet a te, et dimittet te, et abiet. Beatus autem uir qui sperat in eum. Quisquis non sperat in Domino, miser est; qui sperat in se, aut in aliquo alio homine, et ille miser est. uere magnus Dominus et misericordia eius; uere qui nobis manducare dedit corpus suum, in quo tanta perpessus est, et sanguinem bibere, qui est propitiatio peccatorum nostrorum, quia in peccatis suis moriuntur qui per eum  non reconciliantur, et non delinquent omnes qui sperant in eum. Iste est modus iustitie humane, ut uita mortalis quantumlibet proficiat, quia sine delicto esse non potest, in hoc non delinquat, dum sperat in eum in quo est remissio delictorum, que non fit nisi per sanguinem Christi. Grandis enim maiestas et grandis potentia est sanguinis Christi, quo soluit manum diaboli, et redemit nos de manu ipsius inimici. Sicut enim sunt aliqua animalia, et stringunt aliquid intra se inclusum, hoc dicunt et medici et physici, ut nisi fractum fuerit, a se non diuidetur, nec dimittit illud quod intrinsecus clausum tenet; si autem missum fuerit oleum, statim dissoluitur, et quod strictum fuerat dissipatur et diuiditur in  partes; sic et manum durissimam diaboli soluit sanguis Christi. Nolebat nos dimittere diabolus, sanguinem fudit Dominus quasi oleum misericordie, et per ipsum nos liberauit. De hoc oleo misericordie Christi per prophetam dicitur: Computrescit iugum a facie olei . Sub iugo quippe tenebamur diabolice dominationis, sed uncti sumus oleo Spiritus sancti, quo de immaculata uirgine conceptus et natus est Christus, per cuius sanguinem et a iugo dominationis diabolice sumus redempti, et a peccatis omnibus emundati, ut dicit nobis Ioannes apostolus: Sanguis Iesu Christi Filii Dei emundat nos ab omni peccato . Sacramentum namque Dominice passionis, et preterita nobis omnia in baptismo pariter peccata relaxauit, et quidquid  quotidiana fragilitate post baptisma commisimus, eiusdem nostri Redemptoris nobis gratia dimittit, maxime cum inter opera lucis que facimus humiliter quotidie nostros illi confitemur errores, cum sanguinis illius sacramenta percipimus, cum dimittentes debitoribus nostris nostra, nobis debita dimitti precamur, cum memores passionis illius libenter aduersa queque toleramus. Fidelis enim est Deus, qui non permittet nos tentari supra id quod possumus sufferre . Quidquid enim homo passus fuerit pro nomine Christi, et pro spe uite eterne, et permanens tolerauerit, maior ei merces dabitur; qui si cesserit diabolo, cum illo condemnanabitur. Sed opera misericordie cum pia humilitate impetrant a Domino, ut non permittat seruos suos  tentari plusquam possunt sustinere. Gustate et uidete quam suauis est Dominus, quam beatus uir qui sperat in eo. . »Et audiamus ueracem Magistrum diuinum Redemptorem commendantem nobis pretium nostrum sanguinem suum. Locutus est enim nobis de corpore et sanguine suo, commendans talem escam et talem potum: Nisi manducaueritis carnem meam et biberitis sanguinem meum, non habebitis uitam in uobis . Et hoc dixit de uita quis alius quam ipsa uita? erit autem illi homini mors non uita, qui mendacem putauerit uitam. Ergo et de corpore ac sanguine suo dedit nobis salubrem refectionem. Manducent ergo qui manducant, et bibant qui bibunt, esuriant et sitiant, uitam manducent, uitam bibant. Qui illud  manducas reficeris, sed sic reficeris ut non deficiat unde reficeris. Illud bibere quid est nisi uiuere? Manduca uitam, bibe uitam; habebis uitam, et integra est uita. Tunc autem hoc erit, id est, uita unicuique erit corpus et sanguis Christi, si quod in sacramento uisibiliter sumitur, in ipsa ueritate spiritaliter manducetur, spiritaliter bibatur.« Ad istam mensam quis nos inuitauit et quid preparauit? Inuitauit Dominus seruos, et preparauit eis cibum seipsum. Quis audeat et manducare Dominum suum? et tamen ait: Qui manducat me, et ipse uiuit propter me . Quando Christus manducatur uita manducatur, nec occiditur ut manducetur, sed mortuos uiuificat. Quando manducatur reficit, sed non  deficit. Non ergo timeamus, fratres, ipsum panem manducare, ne forte finiamus illum, et postea quid manducemus non inueniamus: manducetur Christus, uiuit manducatus, quia resurrexit occisus. Nec quando manducamus de illo partes facimus. Et quidem in sacramento sic fit, et norunt fideles quemadmodum manducent carnem Christi. Unusquisque accipit partem suam. Per partes manducatur, et manet integer totus: per partes manducatur in sacramento, et manet integer totus in celo, manet integer in corde tuo. Totus enim erat apud Patrem quando uenit in uirginem implere illam, nec recessit ab illo. ueniebat in carnem ut eum homines manducarent, et manebat integer apud patrem ut angelos pasceret. Et quando Christus factus est homo, panem angelorum manducauit  homo. Mysterium nostrum in mensa Domini positum est, mysterium nostrum accipitis, et ad id quod estis Amen respondetis, et respondendo subscribitis. Audis ergo corpus Christi, et respondes Amen. Utinam teneat cor quod dicit os, utinam habeat fides quod uerbo respondes: esto membrum corporis Christi, ut uerum sit Amen.

Mysterium pacis unitatis nostre Christus in sua mensa consecrauit: et quis alius nisi ipse quotidie in sua mensa consecratur? Deus enim adest uerbis suis euangelicis, sine quibus sacramentum non consecratur, et ipse sanctificat sacramentum suum, et facit seipsum, sicut ipse dicit: Hoc est corpus meum, quod pro uobis tradetur. Sicut enim ad uerbum illius, ut primum iusserat, germinat terra  herbam uirentem, et facientem semen, et lignum pomiferum faciens fructum iuxta genus suum, et impletur quotidie quod primum dixit: Crescite et multiplicamini , que benedictio etiam nec post peccatum hominis est abolita: ita et uerba illius, qui totus ubique est, et semper est, etiam per peccatores prolata in sanctificatione corporis et sanguinis illius, per omnes mensas in catholica Ecclesia toto terrarum orbe diffusa, perfectam uim obtinent consecrandi corpus et sanguinem eius qui dixit: Accipite et manducate, hoc est corpus meum quod pro uobis tradetur; Et: Accipite et bibite: Hic est sanguis meus, qui pro uobis et pro multis effundetur in remissionem peccatorum. Hec quotiescunque feceritis, in mei memoriam facietis. Et sicut siue hereticus,  siue schismaticus, siue facinorosus, quisque in confessione sancte Trinitatis baptizet, non ualet ille qui ita baptizatus est a bonis catholicis rebaptizari, ne confessio et inuocatio tanti nominis uideatur annullari, quia ipse est, ut scriptum est, qui baptizat, qui discipulis suis iussit dicens: Ite, docete omnes gentes, baptizantes eos in nomine Patris et Filii et Spiritus sancti . Ita et cuiuscunque uel qualiscunque meriti sacerdos officium consecrationis sacramentorum corporis et sanguinis Christi secundum traditionem exerceat, ipse est qui eadem sacramenta consecrat per uerba sua, qui dixit: Accipite et comedite: Hoc est corpus meum, quod pro uobis tradetur: Et, Accipite et bibite:  Hic est sanguis meus, qui pro uobis et pro multis effundetur in remissionem peccatorum: Hec quotiescunque feceritis, in mei memoriam facietis. Qui autem accipit mysterium unitatis, et non tenet uinculum pacis, non mysterium accipit pro se, sed testimonium contra se. Nulli est aliquatenus ambigendum, tunc unumquemque fidelium corporis sanguinisque Dominici participem fieri, quando in baptismate membrum corporis Christi efficitur, nec alienari ab illius panis calicisque consortio, etiamsi antequam panem illum comedat et calicem bibat, de hoc seculo in unitate corporis Christi constitutus abscedat. Sacramenti quippe illius participatione ac beneficio non priuatur, quando ipse hoc quod illud sacramentum uiuificat inuenitur. Et panis ac calix Christi non qualibet sed certa consecratione mysticus  fit nobis, non nascitur  Proinde quod non ita fit, quamuis sit panis et calix, alimentum est refectionis, non sacramentum religionis: nisi quod benedicimus, gratiasque agimus Domino in omni munere eius, non solum spiritali, uerum etiam corporali. Nam et nos hodie accipimus uisibilem cibum: sed aliud est sacramentum, quod precessit in manna. Hunc panem significauit manna, hunc panem tribuit altare Dei. Et: Bibebant, inquit, de potu spirituali sequente eos petra: petra autem erat Christus . Inde panis, inde potus. Petra Christus in signo, uerus Christus in uerbo et carne. Et quomodo biberunt? Percussa est petra de uirga bis. Gemina percussio duo ligna crucis significat.  Hic est ergo panis de celo descendens, ut si quis ex ipso manducauerit non moriatur. Unde dicit Apostolus: Calix benedictionis, cui benedicimus, nonne communicatio sanguinis Christi est? et panis quem frangimus, nonne participatio corporis Domini est? . Si quis manducauerit, inquit Dominus, ex hoc pane uiuet in eternum, et panis quem ego dabo, caro mea est pro mundi uita . Que caro quibusdam est ad uitam, quibusdam ad exitium, sicut exstitit Iude: non quia malum erat quod Iudas accepit, sed quia malus Iudas bonum male accepit. Sacramentum quippe pietatis in iudicium sibi sumit indignus. Bene enim esse non potest male accipienti quod bonum est. Caro enim mea, inquit, uere est cibus, et sanguis  meus uere est potus. Cum enim in cibo et potu id appetant homines, ut non esuriant, neque sitiant, hoc ueraciter non prestat nisi iste cibus et potus qui eos a quibus sumitur immortales et incorruptibles facit. In hac enim mystica distributione spiritalis alimonie hoc impertitur, hoc sumitur, ut accipientes uirtutem celestis cibi, in carnem illius qui caro nostra factus est transeamus, quatenus unum effecti cum illo, a mundi principe, a quo per peccatum rapti fuimus, non teneamur, facti unum cum illo qui dixit: uenit enim princeps huius mundi, et in me non habet quidquam . Qui rursum dicit: Qui manducat carnem meam, et bibit sanguinem meum, in me manet et ego in eo. Sicut enim uerus est Dei Filius Dominus noster iehsu Christus, non quemadmodum homines  per gratiam, sed quasi Filius ex substantia Patris, ita uera caro sicut ipse dixit quam accipimus, et uerus est eius potus.«

Sed forte dicas, quod dixerunt tunc temporis etiam discipuli Christi, audientes dicentem: Nisi quis manducauerit carnem meam, et biberit sanguinem meum, non manebit in me, nec habet uitam eternam , forte dicas, quomodo? qui similitudinem uideo, non uideo sanguinis ueritatem. Primo omnium dixi tibi de sermone Christi qui operatur ut possit mutare et conuertere genera instituta nature, sicut de uirga Moysi que mutata est in serpentem, et rursus in uirgam, et flumina Aegypti mutata sunt in sanguinem, et rursus in aquam, et alia multa signa que in Scripturis leguntur. Deinde ubi non  tulerunt sermonem Christi discipuli eius, sed audientes quod carnem suam daret manducare, et sanguinem suum daret bibendum recedebant, solus tamen Petrus dixit: uerba uite eterne habes , et ego a te quomodo recedam? Ne igitur plures hoc dicerent, ueluti quidam esset horror cruoris, sed maneret gratia redemptionis, ideo in similitudinem quidem accipis sacramentum, sed uere nature gratiam uirtutemque consequeris. Ego sum, inquit, panis uiuus qui de celo descendi . Sed caro non descendit e celo, quo ergo descendit panis e celo, et panis uiuus? quia idem Dominus noster iehsu Christus consors est et diuinitatis et corporis, et tu qui accipis carnem diuine eius substantie, in illo participaris alimento. Qui manducauerit  hoc corpus, fiet ei remissio peccatorum, et non morietur in eternum.  »Ergo non otiose dicis tu Amen, iam in spiritu confidens quod accipias corpus Christi. Cum tu petieris, dicit tibi sacerdos, corpus Christi, et tu dicis Amen, hoc est uerum: quod confitetur lingua, teneat affectus. Consecratio igitur quibus uerbis est, et cuius sermonibus? nempe Domini Iesu: panis est ante uerba sacramentorum, ubi accesserit consecratio, de pane fit caro Christi. Qui pridie quam pateretur, in sanctis manibus suis accepit panem, respexit ad celum, ad te, sancte Pater omnipotens, eterne Deus, gratias agens, benedixit, fregit, fractumque discipulis et apostolis suis tradidit dicens: Accipite et edite ex hoc omnes, hoc est  corpus meum quod pro multis confringetur. Similiter et calicem, postquam cenatum est, respexit ad celum, ad te, sancte Pater omnipotens, eterne Deus, gratias agens, benedixit, apostolis et discipulis suis tradidit dicens: Accipite et bibite ex hoc omnes. Hic est enim sanguis meus . uide illa omnia uerba euangliste sunt usque ad accipite, siue corpus siue sanguinem, inde uerba sunt Christi. Antequam consecretur, panis et uinum aqua mixtum est, ubi autem uerba Christi accesserunt, corpus et sanguis est Christi, aduertimus igitur maioris esse gratiam quam naturam. Quod si tantum ualuit sermo Elie ut ignem de celo deponeret , non ualebit Christi sermo, ut species mutet elementorum? De totius mundi operibus legisti, quia ipse dixit et  facta sunt . Sermo ergo Christi, qui potuit ex nichilo facere quod non erat, non potuit que sunt in id mutare quod non erant? Non enim minus est nouas dare res, quam mutare naturas. Sed quid argumentis utimur? Suis utamur exemplis, incarnationisque astruamus mysterii ueritatem. Nunquid nature usu processit, cum iehsu Dominus ex Maria nasceretur? Si ordinem querimus, uiro mista femina generare consueuit. Liquet igitur quod preter nature ordinem uirgo generauit. Et hoc quod conficimus corpus Christi ex uirgine est: quid hic queris nature ordinem in Christi corpore, cum preter naturam ipse Dominus iehsu ex uirgine Maria carnem sumpserit, que crucifixa est, que sepulta est? uere ergo carnis illius sacramentum est. Ipse  clamat Dominus iehsu: Hoc est corpus meum . Ergo didicisti quod ex pane fiat corpus Christi, et quod uinum aqua mistum in calice fiat sanguis consecratione uerbi celestis.« Deinde ipse Dominus iehsu testificatur nobis quod corpus suum accipiamus et sanguinem, nunquid debemus de eius fide et testificatione dubitare? Corpus enim Dei corpus spiritale, corpus Christi corpus est diuini spiritus, qui spiritus Christi, ut legimus, spiritus ante faciem uestram Christus Dominus. Et in Petri epistola habemus, Christus pro nobis mortus est .

Et Paulus dicit: Ego enim accepi a Domino quod et tradidi uobis, quoniam Dominus iehsu in qua nocte tradebatur, Accepit panem et gratias agens benedixit, fregit ac dixit: Accipite et manducate, hoc est corpus  meum quod pro uobis tradetur, hoc facite in meam commemorationem. Similiter, et calicem postquam cenauit dicens: Hic calix Nouum Testamentum est in sanguine meo, hoc facite in meam commemorationem. Quotiescunque enim manducabitis panem hunc et calicem bibetis, mortem Domini annunciabitis donec ueniat . Denique: Cor nostrum esca ipsa confirmat, et potus ipse letificat cor hominis , ut Propheta memorauit. Cuius spiritalis esce figura precessit in manna, de quo qui plus collegit quam iussum est, amplius non habuit, quia totus Christus in singulis, totus in omnibus est. Et huius spiritalis potus figura precessit, cum iussit Deus Moysi ut tangeret petram de uirga . Tetigit petram, et petra undam maximam fudit,  sicut Apostolus dicit: Bibebant autem de spiritali cons quenti eos petra, petra autem erat Christus . Non immobilis petra, que populum sequebatur, et tu bibe, ut te Christus sequatur. uide mysterium Dei: Moyses, hoc est petra, sacerdos uerbo Dei tangit petram et fluit aqua, et bibit populus Dei. Tangit ergo sacerdos, redundat aqua in calice, saliet in uitam eternam: et bibit populus Dei, qui Dei gratiam consecutus est; et unus de militibus post mortem Christi lancea tetigit latus eius, et de latere eius aqua fluxit: aqua autem ut mundaret, sanguis ut redimeret. Hic est qui uenit per aquam et sanguinem iehsu Christus. De cuius sponsi carne Ecclesia prodiit, quando ex latere crucifixi, manante  sanguine et aqua, sacramentum redemptionis et regenerationis accepit. Et quotidie lauacro rigatur ac populo, baptismatis scilicet abluta mysterio, corpus crucifixi in ara crucis torridum sumens, una cum eius cruore roseo de latere crucifixi profuso. Aliter enim in sancta Ecclesia, que corpus est Christi, nec rata sunt sacerdotia, nec uera sacrificia, nisi in nostre proprietate ac ueritate nature nos uerus pontifex reconciliet, et uerus immaculati Agni sanguis emundet, qui licet sit in Patris dextera-constitutus, eadem tamen carne, quam assumpsit ex uirgine, sacramentum propitiationis exsequitur, dicente Apostolo: Christus iehsu, qui mortuus est, imo qui et resurrexit, qui est in dextera Dei, qui etiam interpellat pro nobis . Et item Ioannes apostolus:  Si quis peccauerit, aduocatum habemus apud Patrem Iesum Christum iustum, et ipse est propitiatio pro peccatis nostris ; et item: Si confiteamur peccata nostra, fidelis est et iustus, ut remittat nobis peccata nostra, et emundet nos ab omni iniquitate . Habentes ergo, ut dicit predicator egregius, pontificem magnum, qui penetrauit celos Iesum Filium Dei, teneamus confessionem. Non enim habemus pontificem, qui non possit compati infirmitatibus nostris, tentatum autem per omnia pro similitudine absque peccato. Adeamus ergo cum fiducia ad thronum gratie, ut misericordiam eius consequamur, et gratiam inueniamus, in auxilio opportuno . Unde nichil dubitantes, sed corde credentes ad iustitiam, et ore confitentes ad salutem,  quando corpus et sanguinem illius sumimus, quod et Petrus quando hinc alii dubitauerunt Domino dixit: Domino cum Petro dicamus: Domine, uerba uite eterne habes, et nos credidimus quia tu es Christus Filius Dei uiui . Cuius caro fidelium uita est, si corpus ipsius esse non negligant. Fiant ergo corpus Christi, si uolunt uiuere de spiritu Christi, de quo non uiuit nisi corpus Christi. Nam escam uite accipit, et poculum eternitatis bibit, qui in Christo manet, et cuius Christus inhabitator est. Qui autem a Christo discordat, nec carnem Christi manducat, nec sanguinem bibit ad uitam, etiam si tante rei sacramentum ad iudicium sue presumptionis quotidie indifferenter accipiat.

In cuius acceptione sequenda est nobis discretio,  quam sanctum Domini Aaron secutum fuisse didicimus, qui mente lugubri se non debere sumere sacrificium pro peccato oblatum nobis ostendit. Dicamusque debite humilitatis confessione: Domine, non sum dignus ut intres sub tectum meum .  »Quod Apostolus commonet dicens, ut non iudicium sibi manducet et bibat: quatenus a seipso iudicatus per penitentiam non iudicetur a Domino. Que actio penitentie tunc erit perfecta et Deo acceptabilis, si ascenderit homo aduersum se tribunal mentis sue, et constituerit se ante faciem suam, ne hoc ei postea fiat sicut comminatur Dominus peccatori: atque ita constituto in corde iudicio, adsit accusatrix cogitatio, testis conscientia,  carnifex timor, deinde sanguis anime per lacrymas profluat, postremo ab ipsa mente talis sententia proferatur, ut se indignum homo iudicet participatione corporis et sanguinis Domini, uersetur ante oculos imago futuri iudicii, ut cum alii accedunt ad altare Dei, quo ipse non accedit, cogitet quam sit contremiscenda illa pena, qua percipientibus aliis uitam eternam, alii iudicium sibi manducant et bibunt. In qua actione penitentie magnopere cauenda est antiqui hostis astutia, qui sepe cum mens a culpa resipiscit, atque admissum flere conatur, spes ac securitates uacuas ante oculos uocat, quatenus utilitatem penitentie subtrahat. Modo enim aliorum facta grauiora, modo nichil esse quod perpetratum est, modo misericordem Deum loquitur,  modo adhuc tempus subsequens ad penitentiam pollicetur, ut dum per hec decepta mens ducitur, ab intentione penitentie suspendatur, quatenus tunc bona nulla percipiat, quam nunc mala nulla contristant, et tunc plenius obruatur suppliciis, que nunc etiam gaudet in delictis. Et memores uindicte, quam sunt passi qui ignem alienum in conspectu Domini obtulerunt, sicut in Heptateucho legitur, prouidendum nobis est, ne cum affectu peccandi, uel cum delectatione peccati, ad altare Domini accedamus, nec hoc quod ostendit Apostolus in Epistola ad Corinthios incurramus. Ideo, inquit, multi inter uos infirmi et imbecilles sunt, et dormiunt multi . Et postquam flamma cuiusque peccati et cordis delectatio a corde deferbuerit, atque post penitentie  satisfactionem, sequamur quod de Zaccheo publicano in Euangelio legimus, quia excepit gaudens Dominum in domum suam , et fecit ei magnum conuiuium. Cuius domus sumus nos, et cui cogitatio hominis confitetur, et reliquie cogitationis diem festum agunt illi. Dies enim festus est Domino compunctio cordis nostri, cum in lacrymas pro amore eius assidue mouetur. Cum igitur Redemptoris nostri corpus et sanguinem accipimus, debemus nos pro peccatis nostris in fletibus affligere, quatenus ipsa amaritudo penitentie abstergat a mentis nostre stomacho peruerse humorem uite. Et post orationis et communionis tempora, quantum iuuante Deo possumus, in ipso animum suo pondere et uigore seruemus, ne post cogitatio fluxa dissoluat, ne uana  menti letitia subrepat, et lucra compunctionis anima per incuriam fluxe cogitationis perdat. Sic quippe quod poposcerat Anna obtinere meruit, quia se post lacrymas in eodem mentis uigore seruauit.  De qua nimirum scriptum est: uultusque eius non sunt amplius in diuersa mutati . Quia igitur non est oblita que petiit, non est priuata munere quod poposcit.«

Hec, rex clarissime atque carissime, accepta opportunitate de epistola, quam uobis mitti iussistis, ex sensu ac uerbis catholicorum dulcioribus super mel et fauum, sagittis quoque Potentis acutis cum carbonibus desolatoriis, et fulgurantibus hastis ire Dei, et maxime de dictis faui, ut ita eum appellemus, diuini eloquii, scilicet beati Gregorii, qui ueraciter dicere potuit: Quam dulcia faucibus meis eloquia tua, Domine, super mel et fauum ori meo , qui quod Domino ori eius infundente suscepit nobis dulcissime ministrauit, quasi in uno fasciculo et uobis  et nobis, sed et omnibus legere et intelligere et seruare uolentibus, colligere studui pro modulo meo, ad instar illorum, qui ad complanandum Domini Saluatoris iter ramos cedebant de arboribus. Insuper etiam scripsi per que uitia precipue, non solum generis humani fluuium absorbet, uerum et uineam Domini Sabaoth, id est fideles quosque, aper de silua et singularis ille ferus diabolus exterminare quantum potest non cessat, et de quibus cetera uitia oriuntur, sicut quilibet scire uolens in libro Moralium tricesimo primo potest legere. Quatenus et sapientia uestra, diaboli insidiis cognitis, iter ad regnum eternum facilius carpere, et ne simplicium fidelium Christi deuotio in uia ueritatis erret edificari, et indignitas mea, pro imposito sibi ministerio, sermonis  sonitum exhibens iram Domini quoquo modo possit effugere. Hinc enim Moysi precipitur, ut tabernaculum sacerdos ingrediens tintinnabulis ambiatur: ut uidelicet uoces predicationis habeat, ne superni inspectoris iudicium ex silentio offendat. Scriptum quippe est: Ut audiatur sonitus quando ingreditur et egreditur sanctuarium in conspectu Domini, et non moriatur . Sacerdos namque ingrediens uel egrediens moritur, si de eo sonitus non auditur: quia iram contra se occulti iudicis exigit, si sine predicationis sonitu incedit. Sed quia, nisi sit intus qui doceat, doctoris lingua exterius in uacuum laborat, obsecranda est nobis diuina clementia, ut quod per nos loquitur in auribus uestris, per sancti Spiritus organum infundat cordibus  uestris, qui cum ceterno Patre suo, in unitate eiusdem Spiritus sancti, uiuit et regnat Deus, per omnia secula seculorum. Amen.





III. DE DIuERSA ET MULTIPLICI ANIMAE RATIONE [a 1Kb] AD CAROLUM CALuUM REGEM.

*



PRAEFATIO.


Priscorum sententia est uirorum, utilia semper  querentium, et posteritati inuenta commendantium, felices fore respublicas, si eas aut sapientes regerent,  aut eas regentes sapientie studerent. Quam sententiam precessores nostri fauorabiliter susceperunt, utiliter dictam approbauerunt, et quia salubris uisa est, etiam et litteris posteritati cognoscendam mandauerunt. Cui et nos fauemus, et Deo gratias referimus, utpote qui te, o bone rex, et nostre reipupublice prefecit, et menti ut ueram sapientiam perquireres radios sui amoris infundit. Et quia tam nostra quam et illorum sententia est, Sapientis animum in inquisitione summi boni semper debere uersari, dicente Propheta: Querite Dominum, et confirmamini, querite faciem eius semper , merito gratulamur te illas philosophie partes et colere, que noscuntur ad arcem uere soliusque sapientie tendere. Meminisse enim semper oportet  mentem principis, quid Spiritus sanctus eum admoneat per clarissimos eosdemque principes et uere sapientes: Et nunc reges intelligite: erudimini, qui iudicatis terram. Seruite Domino in timore, et exsultate ei cum tremore. Apprehendite disciplinam, nequando irascatur Dominus, et pereatis de uia iusta . Itemque: Diligite iustitiam qui iudicatis terram. Sentite de Domino in bonitate, et in simplicitate cordis querite illum . Probamus quoque acrimoniam ac uiuacitatem ingenii, ut quia summum bonum querere niteris, uiam inquirendi purgare conaris, per quam ad cupita peruenire possis. Neque enim uel gressibus corporis Deo propinquatur, uel oculis eius diuina natura corporis maiestasque perspicitur, sed illis passibus atque luminibus uel  aggreditur, uel cernitur, de quibus Propheta: Accedite ad eum, inquit, et illuminamini . Animo ergo Deus queritur, animo Deo propinquatur, animo Deus cernitur, in cuius uisione tota inquisitio summi boni adimpletur in cuius cognitione tuum nobilissimum ingenium occuparia a nobis probatur, et recte omnino. Neque enim plene potest nosse superiorem se qui non curat scire se. Et quia mens humana uicina est Deo, non autem quod Deus est hoc ipsa est, agit congruenter, ut que uult scire summa, curet ante scire summis uicina. Et indignum ualde est ut perscrutetur diuina, qui non curat nosse que sint ipsius humana. Reddis ergo te generi auito hec agens, qui corda mortalium ab scientia diuina et humana torpentia excitarunt. Auum et homonymum  tuum dicimus, Ecclesie sancte doctrine et fidei propugnatorem, sed et genitorem, totius bonitatis atque pietatis decus insigne. Et honeste atque utiliter tibi prospicis. Inhonestum namque est, eum qui preest in scientia deturpari. Porro utile atque honestum est, principem et sensus uenustate excellere, et per sapientiam atque morum probitatem tam sibi quam et subditis prospicere. Schedulam ergo capitulorum nobis allatam studiose perspeximus, enucleatimque considerauimus, et ad singula pro captu ingenioli nostri, fautrice diuinitate, adiunctis etiam sanctorum exemplis doctorum, respondere disponimus, non nostra intelligentia  nitentes, sed in Deo confidentes, qui digna se querenti non negabit, et ut confidimus pro tuo desiderio satisfaciendo uias nostre tarditatis reserabit.



CAPUT PRIMUM. Utrum anima corporea sit.

Prima ergo propositio eorumdem capitulorum est: Utrum anima corporea sit. Porro nobis anima tante minus corporea uidetur, quanto minus ex illis, quibus cuncta corpora constant, elementis compacta dignoscitur. Neque enim eam ex ere, aut igni, uel aqua, terraque consistere credimus; sed a Deo conditam dicimus, quantum quidem ad corpus spectat quod his elementis subsistit simplicem, si autem Creatori conferatur, multiplicem. Simplex enim est quantum ad corporis qualitatem spectat, quia creatio  eius, ut dictum est, ex nullis subsistit elementis: collata tamen Deo multiplex, quia uariis obnoxia passionibus, modo cupiens, modo concupita fastidiens, modo leta, modo tristis, modo sapit, modo desipit. Quod in Deum nullomodo cadere sobrius capit intellectus, qui Spiritum sanctum intendit a creatura discernentem Creatorem, qui per Psalmistam dicit Deo, Mutabis ea, et mutabuntur: tu autem idem ipse es . Et iterum ipsum loquentem: Ego Dominus, et non mutor . Interea et si creatio hominis intenditur, non eam esse corpus facile deprehenditur. Ficto namque ex luto corpore a Deo, dicit Scriptura, Insufflauit Deus in faciem eius spiraculum uite, et factus est homo in animam uiuentem . Si enim corpus corpori  necteret, quid duorum corporum alterum uiuificaret? Nunc autem dum dicitur quia insufflauerit Deus in faciem hominis plasmati spiraculum uite, qualiscunque insufflatio illa fuerit, spiraculum tamen illud uite non corpus, sed spiritus fuit, qui potentior et melior terra est, et qualicunque corpore. Cuius coniunctione, et infra torpentia membra commixtione, factus est homo in animam uiuentem. Non ergo eam corpus dicimus, sed spiraculum, imo spiritum uite, atque animam auctoritate Scripturarum freti pronuntiamus. Propheta namque dicit: Ego Dominus extendens celos, et fundans terram, et fingens spiritum hominis in eo . Hinc est quod Psalmista, cum conspiceret omnes homines subtracta anima morte dissolui, receptisque animabus in fine  seculi denuo reuiuiscere, ait: Aufer spiritum eorum, et deficient, et in puluerem suum reuertentur. Emitte spiritum tuum et creabuntur, et renouabis faciem terre . Hinc iterum idem Propheta de quibusdam principibus in hac uita superuenientibus ait: Exibit spiritus eius, et reuertetur in terram suam . Nec tamen dicimus animam proprie spiritum nominari, cum Deus dicatur spiritus, sicut in Euangelio habes: Deus spiritus est , et sancti angeli spiritus uocentur, ut est: Qui facit angelos suos spiritus . Quod nomen etiam malignis aptari solet spiritibus.  uocatur etiam anima spiritus hominis: unde dicitur per Salomonem: Donec reuertatur puluis in terram suam unde sumptus est, et spiritus redeat ad Deum qui dedit illum . Sed et er commotus uento spiritus nuncupatur, sicut scriptum est: Spiritus procellarum, que faciunt uerbum eius . Sed eadem substantia corpori uiuificando atque regendo Creatoris munere attributa, anima proprie dicitur uocari, quasi anema, id est a sanguine longe discreta. uidelicet quia non sicut in ceteris animantibus deficiente sanguine etiam et anima deficit, sicut Scriptura dicit: Anima omnis carnis in sanguine est ; sed potius quod deficiente corpore, magnum cuius sustentaculum est sanguis, anima nequaquam intereat. Dicitur etiam  a quibusdam anima ab eo nominata, quod animet, id est uiuificet substantiam corporis. Ut autem quid de ea sentiamus plenius aperiamus, non nostris, uerum Creatoris credatur dictis, qui animam spiritus uocabulo a corpore seiungens, naturam et dignitatem potestatemque eius a corpore distinxit, cum ait: Spiritus est qui uiuificat, caro autem non prodest quidquam . Itemque: Quod natum est de carne, caro est: et quod natum ex spiritu, spiritus est . Quanquam etsi non cum corpore, tamen cum similitudine corporis cernit uel cernitur, uel cum se abducit et remouet a sensibus corporis, quod fit in somnis cum multiplicibus uisis occupatur, uel cum per ectasin, id est mentis excessum, in diuersa abducitur, seu cum tota separatur  a corpore, quod fit in morte, et uel ad penas perpetuas, uel ad gloriam transfertur eternam. In his namque, etsi non corpus quod non est ipsa cernitur, tamen similitudinem corpoream habere creditur.



CAPUT II. Utrum anima localiter teneatur in corpore.

Secundum capitulum est: Utrum localiter teneatur in corpore. Dicimus quidem, et firmiter retinemus, ut superiori capitulo respondimus, animam non esse corpus sed spiritum, et spiritum non localiter, ut moris est corporibus, determinari, ut alibi maior, alibi sit minor. At uero animam, cum sit spiritus, corpore contineri mirabili atque ineffabili modo, Scripturarum nouimus auctoritate sacrarum. Ut est in Iob: Ecce qui seruiunt ei non sunt stabiles,  et in angelis suis reperit prauitatem. Quanto magis hi qui habitant domos luteas, qui terrenum habent fundamentum, consumentur uelut a tinea?  Itemque in oratione Elie: Domine Deus, reuertatur oro anima pueri huius in uiscera eius ; et post paululum: Et reuersa est anima pueri intra eum, et reuixit. Paulus quoque de se et similibus sibi loquitur: Sed licet is qui foris est noster homo corrumpitur, tamen is qui intus est renouatur de die in diem . Et item: Scimus enim quoniam si terrestris domus nostra huius habitationis dissoluatur, quod edificationem ex Deo habemus, domum non manufactam, eternam in celis . Itemque: Nam et qui sumus in hoc tabernaculo,  ingemiscimus grauati, eo quod nolumus exspoliari, sed superuestiri, ut absorbeatur quod mortale est a uita . Et post non multa: Audemus autem, et bonam uoluntatem habemus, magis peregrinari a corpore, et presentes esse ad Deum . Item ipse: Habemus thesaurum istum in uasis fictilibus . Demonstrat etiam euangelista mortis tempore animam a corpore prodire, cum de Domino dicit: Et inclinato capite tradidit spiritum . Quem locum exponens pater Augustinus dicit: »Quo significata est mors corporis anima exeunte.« De qua re melius Patrum auctoritati, quam nostre credatur assertioni. Beatus enim Ambrosius in libro Hexameron quarto ita dicit : »Quid enim est caro sine anime gubernaculo,  mentis uigore? Caro hodie sumitur, cras deponitur: caro temporalis, anima diuturna: caro amictus est anime, que se induit quodam corporis uestimento. Non igitur tu uestimentum es, sed qui uestimento uteris.« Item ipse in Epistola ad Orontianum : »Unaqueque anima, uidens se corporeo isto clausam gurgustio, que tamen terrene huius habitationis consortio non degenerarit, ingemiscit grauata corporis huius coniunctione, quia corruptibile corpus grauat animam, et inclinat terrenum habitaculum mentem multarum cogitationum.« Ecce qualis et quantus uir amictum anime corpus nominat, et intra corpus quasi quoddam gurgustium clausam asseuerat. Beatus porro Augustinus, uir cautissimus atque disertissimus, in libro  de Quantitate anime definitionem eius mirabili breuitate et ueritate expressit, dicens : »Nam mihi uidetur esse, subauditur anima, substantia quedam rationis particeps, regendo corpori accommodata.« Et post non multa : »Quid mirum, si anima neque corporea sit, neque ulla aut longitudine porrecta, aut latitudine diffusa, aut altitudine solidata, et tamen tantum ualeat in corpore, ut penes eam regimen sit omnium membrorum, et quasi cardo quidam in agendo cunctarum corporalium motionum?« Superius porro, cum sciret Deum omnia in mensura et numero et pondere disposuisse, spatium eius, quod Deus penes se notum habet, a corporali distinxit, cum ait : »Nam profecto quoniam corpus non est , procul dubio caret spatio quo corpora metiuntur, et hoc recte credi, aut cogitari, aut intelligi talis eius quantitas non potest.« Quem sensum plenius in libro sexto de Trinitate isdem doctissimus uir multo manifestius excolit, dicendo : »Ideo simplicior est corpore, subauditur anima, quia non mole diffunditur per spatium loci, sed in unoquoque corpore et in toto tota est, et in qualibet eius parte tota est. Et ideo cum fit aliquid in quauis exigua particula corporis, quod sentiat anima, quamuis non fiat in toto corpore, illa tamen tota sentit, quia totam non latet.« Item ipse in libro de Ciuitate Dei uigesimo primo : »Prima mors  animam nolentem pellit de corpore, secunda mors animam nolentem tenet in corpore. Ab utraque morte communiter id habetur, ut quod non uult anima, de suo corpore patiatur.« Idem ipse in eodem. »Iste alius modus, quo corporibus adherent spiritus et animalia fiunt, omnino mirus est, nec comprehendi ab homine potest, et hoc ipse homo est.« Ipse in libro uigesimo secundo : »Si enim anime tantummodo essemus, id est sine ullo corpore spiritus, et in celo habitantes terrena animalia nesciremus, nobisque futurum esse diceretur, ut terrenis corporibus animandis quodam uinculo mirabili necteremur, nonne multo fortius argumentaremur id credere renuentes, et diceremus naturam non pati, ut res incorporea ligamento corporeo  uinciretur? Et tamen plena est terra uegetantibus animis hec membra terrena miro sibi quodam modo connexa et implicita.« Idem ipse in eodem libro : »In terreno ergo quid facit corpore? subauditur anima, in hac mole quid agit subtilior omnibus? in hoc pondere quid agit leuior omnibus? in hac tarditate quid agit celerior omnibus? Itane per huius tam excellentis nature meritum non poterit effici ut corpus eius leuetur in celum? et cum ualeat nunc natura corporum terrenorum deprimere animas deorsum, aliquando et anime leuare sursum terrena corpora non ualebunt?« Idem in libro septimo de Genesi ad litteram : »Credatur ergo, si nulla Scripturarum auctoritas, seu ueritatis ratio contradicit, hominem ita factum sexto die, ut corporis  quidem humani ratio causalis in elementis mundi, anima uero iam ipsa crearetur sicut primitus conditus est dies, et creata lateret in operibus Dei, donec eam suo tempore sufflando; hoc est inspirando, formato ex limo corpori insereret.« Sed et uir maxime auctoritatis Hieronymus in epistola ad Paulam consolatoria ita ponit : »Postquam autem sarcina carnis abiecta ad suum anima reuolauit auctorem, et in antiquam possessionem diu peregrinata conscendit, ex more parantur exsequie.« Idem ipse in Epitaphio Nepotiani : »Ubi nunc decora illa facies? ubi totius corporis dignitas, quo ueluti pulchro indumento pulchritudo anime uestiebatur? Marcebat, proh dolor! flante austro lilium, et  purpura uiole in pallorem sensim migrabat.« Beatus quoque Gregorius in libro quinto Moralium ita dicit : »Cum enim corporeas imagines deserit, in semetipsam mens ueniens non modicum ascendit. Sed quamuis incorporea sit anima, quia tamen corpori inheret, ex ipsa sui qualitate localis agnoscitur, que carnalibus locis detinetur. Que dum obliuiscitur scita, cognoscit incognita, meminit obliuioni mandata, hilarescit post tristitiam, addicitur post letitiam, ipsa sui diuersitate indicat quantum a substantia eterne et incommutabilis nature distat, que semper ut est idem est, ubique presens, ubique inuisibilis, ubique tota, ubique incomprehensibilis.« Idem ipse in consequentibus  : »Luteas quippe domos habitamus, quia in corporibus terrenis subsistimus. Que bene Paulus considerans, ait: Habemus thesaurum istum in uasis fictilibus .« Et post non multa : »Tinea autem de ueste nascitur, et eamdem uestem de qua oritur, oriendo corrumpit. Quasi uero quedam uestis anime caro est. Sed hec nimirum uestis habet tineam suam, quia ab ipsa carnalis tentatio oritur, ex qua laceratur.« Cassiodorus quoque, uir acerrimi ingenii et insignis eruditionis, in libro quem de Anima conscripsit, magistros sancte Ecclesie in hac re, sicut et in aliis, se sequi ostendit, cum dicit post alia : »Mirum preterea uidetur, rem incorpoream, membris solidissimis colligatam, et sic distantes naturas in unam conuenientiam  fuisse adductas, ut nec anima se possit segregare cum uelit, nec retinere cum iussionem Creatoris agnouerit. Clausa illi sunt uniuersa cum precipitur insidere, aperta quoque redduntur cum iubetur exire. Nam si acerbus dolor uulneris infligatur, sine auctoris imperio non amittitur, sicut nec sine ipsius munere custoditur. Hinc est quod frequenter grauiter uulneratos uidemus euadere, et rursus leuibus occasionibus interire.« Ecce quot et qualibus non argumentis, sed documentis ostenditur nobis animas corporibus uel indutas, uel colligatas, uel uinctas. Quorum auctoritati periculosum uidetur nobis refragari. Restat ergo, si his non creditur, multa de diuinis libris abradi, et cum ipsis mulcatis tantorum uirorum doctrinam labefactari,  aut quod est ratius, contradictorem horum ab Ecclesie societate secerni.



CAPUT III. Utrum anima cum corpore moueatur per loca.

Tertium capitulum est: Utrum anima cum corpore moueatur per loca. Hoc capitulum uidetur esse subobscurum, quoniam non aperte ostendit, utrum perquirat, si anima cum aliquo corpore exeat ex hoc quod gestat corpore, an cum isto, quod ei diuinitus adiudicatum est, moueatur per loca. Sed si requiritur utrum anima cum aliquo corpore exeat e corpore, beatus Augustinus ad hoc respondet in epistola ad Euodium : »Si autem, inquit, breuiter uis audire, quid mihi uideatur, nullo modo arbitror animam e corpore exire cum corpore, et  cetera que in eadem epistola continentur.« Si autem queritur si cum corpore moueatur per loca, id est cum isto corpore quod gestat, mirum quomodo dicatur moueri, cum non moueatur a corpore, sed ipsa moueat corpus. Nam sine eius presentia uel nutu nullatenus corpora moueri, qui superiora intendit, manifeste cognoscit. Quam si abscedere contigerit, fiet quod scriptum est: Ut reuertatur puluis in terram suam, et spiritus redeat ad Deum qui dedit illum . Attamen sicut eius cum corpore copulam incomprehensibilem dicimus, ita etiam potestatem et nutum illius, quo corpus uiuificatur, uegetatur, et regitur, spiritalem et ob id nobis incomprehensibilem dicimus. uiderit tamen aliquis,  cum alicunde digreditur, et alio peruentum fuerit, utrum animam se uegetantem et uiuificantem aliquo reliquerit, sine cuius, ut dictum est, presentia moueri corpus nequiuerit. Quam circumscriptam esse auctoritate Patrum constat, sicut et angelicos spiritus. Qui utique maioris nunc sunt dignitatis, et crebro ad ministeria mittuntur humana, dicente Paulo: Nonne omnes sunt administratorii spiritus in ministerium missi propter eos qui hereditatem capiunt salutis?  Unde et beatus papa Gregorius in libro secundo Moralium ita dicit : »In hoc itaque est nunc natura angelica a nature nostre conditione distincta, quod nos et loco circumscribimur, et cecitatis ignorantia coarctamur; angelorum uero spiritus loco quidem circumscripti sunt, sed  tamen eorum scientia longe super nos incomparabiliter dilatatur.« Nec ignoramus beatum Augustinum quibusdam argumentationibus ad hoc pene peruenisse, ut diceret animas moueri tempore, et non loco. At uero, ut nobis uidetur, considerans multa sibi obiici posse, que isti uiderentur sententie contraire, more suo quod asserere uisus est, moderate studuit temperare, dicendo in libro de Genesi octauo : »Ut dicere, inquit, ceperam, si de anima quisque hoc non uult credere, non nimis urgendus est.« Porro autem quid anima in sensibus operetur corporis, et quia inter cetera etiam motu delectetur, idem beatus Augustinus attestatur in libro de Quantitate anime : »Nunc quod institueram intende, que sit uis anime in sensibus, atque  in ipso motu manifestioris animantis, quorum nobis cum his que radicibus fixa sunt nulla potest esse communio. Intendit se anima in tactum, et eo calida, frigida, aspera, lenia, dura, mollia, leuia, grauia sentit atque discernit. Deinde innumerabiles differentias saporum, odorum, sonorum, formarum, gustando, olfaciendo, audiendo, uidendoque diiudicat. Atque in his omnibus ea que secundum naturam sui corporis sunt asciscit atque appetit, reiicit fugitque contraria. Remouet se ab his sensibus certo interuallo temporum, et eorum motus quasi per quasdam ferias reparans, imagines rerum, quas per eos hausit, secum cateruatim et multipliciter uersat. Et hoc totum est somnus et somnia. Sepe etiam gestiendo ac uagando facilitate motus delectatur, et  sine labore ordinat membrorum concordiam. Pro copulatione sexus agit quod potest, atque in duplici natura societate atque amore molitur unum. In fetibus non iam gignendis tantummodo, sed etiam fouendis, alendisque conspirat. Rebus inter quas corpus agit, et quibus corpus sustentat, consuetudine sese innectit, et ab eis quasi membris egre separatur.«



CAPUT Iu. Utrum omnis creatura corporea sit, et solus Deus incorporeus.

Quartum locum tenet percontatio, utrum omnis creatura corporea sit, et solus Deus incorporeus.  Iam quidem in superioribus satis superque, ut putabamus, ostensum est, nec Deum esse corporeum, neque angelicam dignitatem, sed nec humanarum substantiam animarum: maxime cum Filius Dei ipse Deus dicat de Deo et Patre ac Spiritu sancto: Spiritus est Deus, et eos qui adorant eum, in spiritu et ueritate oportet adorare , id est non in templo, neque in monte, que sunt corpora, sed in spiritu et ueritate, id est in mente, et non in aliqua imaginatione, quam sibi humanus animus de Deo solet confingere. Quod autem sancti angeli spiritus sint, et non corpora. Spiritus sanctus per Psalmistam loquitur, de Deo dicens: Qui facit angelos suos spiritus . uidelicet ostendens quia eos, quos Deus in ministerio suo semper spiritus habet,  mittendo angelos id est nuntios facit. Nomen enim angelorum officium est, non natura. Sed et humanarum animarum substantiam non esse corpus, sed spiritum, testatur Paulus qui dicit: Quis enim hominum scit que sunt hominis, nisi spiritus hominis qui in ipso est?  Itaque et Deum, et angelorum animarumque humanarum substantiam, non corpus dicimus, sed spiritum. Sed Spiritum Deum tanquam Creatorem: angelos autem et animas spiritus quidem, sed tanquam a Deo creatos. Sed merito mouet quomodo beatus Paulus apostolus Deum laudans, immortalem et inuisibilem solum Deum dicit cum ait: Regi autem seculorum immortali, inuisibili, soli Deo honor et gloria in secula seculorum, Amen , cum constet et angelos immortales,  animasque humanas, atque inuisibiles, quantum ad naturam spectat, conditas. Itemque in eadem epistola ad Timotheum : Quem suis temporibus ostendet beatus et solus potens, Rex regum, et Dominus dominantium, qui solus habet immortalitatem, lucem habitans inaccessibilem. Quomodo enim solus beatus ille, cum dicatur et Beatus uir qui non abiit in concilio impiorum , etc. Et: Beatus est uir qui timet Dominum . Et: Beatus ille seruus, quem cum uenerit dominus eius inuenerit uigilantem?  Quomodo solus potens, si Beati uiri semen potens erit in terra , quam intelligimus uiuentium? Quomodo solus habet immortalitatem, cum nec angeli mori possint, et anime humane immortales sint  create? Sed intelligimus, quantum quidem ad naturam substantiamque earum attinet, inferiorumque creaturarum que sunt utique corporales, eas et inuisibiles atque sapientes, necnon et beatas et potentes et immortales munere Creatoris: collatas tamen Creatori, propter excellentem magnitudinem nichil horum habere. Ipse enim hec tanquam solus habet, qui a nullo accepit ut haberet. Porro autem, siue angelici spiritus, siue humane anime, ex eius fonte tanquam riuuli acceperunt, ut in eos hec uena dignitatis emanaret. Porro in epistola ad Hebreos ita etiam dicit: uiuus est enim Dei sermo et efficax, et penetrabilior omni gladio ancipiti, et pertingens usque ad diuisionem anime ac spiritus, compagum  quoque et medullarum, et discretor cogitationum et intentionum cordis, et non est ulla creatura inuisibilis in conspectu eius, omnia autem nuda sunt et aperta oculis eius . Que testimonia collata nodum questionis proposite perfecte absoluunt, quia qui solus est inuisibilis, et solus lucem inhabitat inaccessibilem, et quem uidit hominum nemo, sed nec uidere potest , et qui exsuperat omnem sensum , de eodem item dicitur, quod non sit ulla creatura inuisibilis in conspectu eius, et omnia nuda sunt et aperta oculis eius. Cum ergo, ut iam dictum est, ipse dicatur inuisibilis, et inuisibilia omnia nuda et aperta sint oculis eius, id est quia ipse quidem omnia tanquam nuda aspiciat, a nulla autem creatura, nisi quantum ipse gratuito  munere permittit, uideatur, certum est quod ea que natura sunt incorporea, comparatione illius habeantur quasi corporea. Unde beatus papa Gregorius in libro Moralium secundo, dum de his loqueretur ait : »Angelorum itaque scientia comparatione nostre scientie ualde dilatata est, sed tamen comparatione diuine scientie angusta. Sicut et ipsi illorum spiritus comparatione quidem nostrorum corporum spiritus sunt, sed comparatione summi et incircumscripti spiritus corpus. Et mittuntur igitur, et assistunt: quia et per hoc quod circumscripti sunt exeunt, et per hoc quod intus quoque presentes sunt, nunquam recedunt.« Poteramus quidem et plura exempla ponere, in quibus sancti Patres solent angelorum spiritus corpora nominare: sed breuitati  studentes de his studuimus reiicere, dum hec sola putamus sufficere.



CAPUT u. Utrum natura anime terminos corporales excedat.

Deinde ordine suo ponitur capitulum: Utrum natura anime terminos corporales excedat. In qua re anceps noster fluctuat intellectus, quos terminos dicere uelit corporales: utrumue istos quibus circumdata est, membris scilicet carnalibus, an omnia corpora, ut sunt celum, et terra, et que his continentur. Sed ad utrumque respondemus pro captu nostro. Anima namque terminos corporis sui excedit, dum longius per oculos corporis uidet, quam ipsum corpus spatiatur, longius audit, longius odoratur, et  extra se tactum porrigit. Dum ergo hos sensus ultra corpus extendit, et his aliquando aut delectatur placitis, aut asperatur ingratis, manifestum est eam hos terminos corporales excedere. Si autem de omni corpore queritur, utrum scilicet omnia corporalia excedat, manifestum est hec non per sensus corporis sibi subiectos, sed per suos agere proprios, cogitatione scilicet, memoria et coniectura. Hinc beatus Ambrosius ait : »Non ergo caro potest esse ad imaginem Dei, sed anima nostra que libera est, et diffusis cogitationibus atque consiliis huc atque illuc uagatur, que considerando spectat omnia. Ecce nunc sumus in Italia, et cogitamus que ad Orientales aut Occidentales partes  spectare uidentur, et cum illis uersari uidemur, qui in Perside sunt constituti, et illos uidemus quid agant in Africa. Si quos cognitos nobis ea terra susceperit, sequimur proficiscentes, inheremus peregrinantibus, copulamur absentibus, alloquimur separatos. Defunctos quoque ad colloquium suscitamus, eosque ut uiuentes complectimur et tenemus, et uite officia his usumque deferimus. Ea igitur est ad imaginem Dei, que non corporea estimatur, sed mentis uigore que absentes uidet, transmarina uisu obit, percurrit aspectu, scrutatur abdita, huc atque illud uno momento sensus suos per totius orbis fines et mundi secreta circumfert. Que Deo iungitur, Christo adheret. Descendit in infernum, atque ascendit, libera uersatur in celo. Denique audi dicentem:  Nostra autem conuersatio in celis est .« Augustinus in epistola ad Euodium : »uisiones autem ille, futurorumque predictiones quomodo fiant, ille iam explicare conetur, qui nouit qua ui efficiantur in unoquoque animo tanta cum cogitat. uidemus enim, planeque cernimus, in eo fieri multarum rerum uisibilium, et ad ceteros corporis sensus pertinentium, innumerabiles imagines: que non interest quam ordinate uel turbide fiant, sed tantum quia fiunt, quod manifestum est, qua ui et quomodo fiant, quisquis potuerit explicare, que omnia certe quotidiana sunt atque continua, audeat presumere aliquid ac definire, etiam de illis rarissimis uisis. Ego autem tanto minus hoc audeo, quanto minus id quoque in nobis, quod uita continua uigilantes  dormientesque experimur, quo pacto fiat explicare sufficio. Nam cum ad te dictarem hanc epistolam, te ipsum animo contuebar, te utique absente atque nesciente, et quomodo possis his uerbis moueri, secundum notitiam que mihi de te inest imaginabar: atque id quonam modo in animo meo fieret, capere ac inuestigare non poteram, certus tamen non fieri corporeis molibus, nec corporeis qualitatibus, cum corpori simillimum fiat.« Ex libro de Ciuitate Dei decimo quinto: »Fieri ista in animo, uel ab animo nostro nouimus, et certissimi sumus. Quomodo autem fiant, quanto attentius ualuerimus aduertere, tanto magis noster et sermo succumbit, et ipsa non perdurat intentio, ut ad liquidum aliquid nostra intelligentia etsi non lingua perueniat: et  putamus nos, utrum Dei prouidentia eadem sit que memoria, et intelligentia, qui non singula cogitando aspicit, sed una et eterna, et immutabili atque ineffabili uisione complectitur cuncta que nouit, tanta mentis infirmitate posse comprehendere? In hac igitur difficultate et angustiis libet exclamare ad Deum uiuum: Mirificata est scientia tua ex me, inualuit et non potero ad illam . Ex me, inquit, intelligo quam sit mirabilis et incomprehensibilis scientia tua qua me fecisti, quando nec meipsum comprehendere ualeo quem fecisti: et tamen in meditatione mea exardescit ignis, ut queram faciem tuam semper.«



CAPUT uI. Utrum Deus per tempora et loca moueatur.


Sextum capitulum succedit: Utrum Deus per tempora et loca moueatur. Mirum et ualde mirabile est, si aliquis tam stolidus reperiatur, qui putet Deum per tempora moueri conditorem temporum. Quomodo enim moueri potest per tempora qui condidit tempora, que sunt mutabilitati obnoxia? Nam propheta Dauid, considerans eum nec initium habere, nec termino angustari, ait: Initio tu terram fundasti, Domine, et opera manuum tuarum sunt celi. Ipsi peribunt, tu autem permanes, et omnia ut uestimentum ueterascent. Et sicut amictum mutabis eos, et mutabuntur. Tu autem idem ipse es, et anni tui non deficient . Quisquis ergo considerat  in his dictis, quod initio, id est temporibus incipientibus, terram et celum Dominus fundauerit, et quod his mutatis idem ipse sit, facile uidet, non eum uel initium cepisse cum tempore, uel finem sortiri cum temporibus, quibus incipientibus ipse fuerit, et quibus occidentibus idem ipse incommutabilis permaneat. Et quidem creaturam per tempora moueri iussit, dum et quedam sidera in motu constituit, temporaque ipsa sibi succedere iussit, eris qualitatem uariari uoluit, terre faciem diuerso modo uicissim atque alternatim succedere statuit, hominemque per etates uarias usque ad ultimum uite tempus uoluere iudicauit, seipsum tamen nulla mutabilitatis lege constrinxit. Unde ad Moysen ait: Ego sum qui sum, et dices filiis Isrel: Qui est misit me ad uos  . Mouentur per tempora que sunt creata cum tempore. Solus porro ille cum tempore non potest moueri, quem constat nulla mutabilitatis lege uinciri. Porro per loca quis moueri Deum putet, cum ipse de semetipso dicat: Celum et terram ego impleo?  Et item: Quam domum edificabitis mihi, dicit Dominus, aut quis locus requietionis mee? nonne manus mea fecit hec omnia?  Itemque Salomon sapientissimus ait loquens ad Deum: Si enim celum et celi celorum te capere non possunt, quanto magis hec domus quam edificaui?  Et iterum de Sapientia, que Deus est, scribitur: Attingit autem a fine usque ad finem fortiter, et disponit omnia suauiter . Si ergo eius uis omnia penetrat, et angusta  est Creatoris magnitudini creatura per eum condita, Psalmista dicente: Magnitudinis eius non est finis , quis credere possit eum per locum moueri, cui non patet locus alibi secedendi? Si enim omnia implet, nullus uacuus locus remanet. Unde patet implere omnia qui condidit uniuersa. Augustinus in libro de Genesi ad litteram octauo : »Dicimus itaque ipsum summum, uerum, unum ac solum Deum, Patrem et Filium et Spiritum sanctum, id est Deum, uerbumque eius, et utriusque Spiritum, Trinitatem ipsam, neque confusam, neque separatam, Deum qui solus habet immortalitatem, et lucem habitat inaccessibilem, quem nemo hominum uidit, nec uidere potest, nec locorum uel finito  uel infinito spatio contineri, nec temporum uel finito uel infinito uolumine uariari. Neque enim est in eius substantia qua Deus est, quod breuius sit in parte quam in toto, sicut necesse est esse in iis que in locis sunt: aut fuit in eius substantia quod iam non est, uel erit quod nondum est, sicut in naturis que possunt temporis mutabilitatem pati . Hic ergo incommutabili eternitate uiuens creauit omnia simul, ex quibus currerent tempora, et implerentur loca, temporalibusque et localibus rerum motibus secula uoluerentur. In quibus rebus quedam spiritalia, quedam corporalia condidit: formans materiam, quam nec alius, nec nullus, sed omnino ipse informem ac formabilem instituit, ut formationem suam non tempore, sed origine preueniret.«  Isidorus in libro Sententiarum, quod Deo nulla temporum successio ascribatur ita dicit : »Omnia tempora precedit diuina eternitas. Nec in Deo preteritum, presens, futurumue aliquid creditur, sed omnia presentia in eo dicuntur, quia eternitate sua cuncta complectitur. Alioquin mutabilis est Deus credendus, si ei successiones temporum ascribuntur. Si semper aliqua essent cum Deo tempora, non esset tempus, sed esset eternitas, nec mutarentur tempora, sed starent.«



CAPUT uII. Utrum anima sola tempore moueatur.

Septimum in ordine capitulorum locum tenet, Utrum anima sola tempore moueatur. De qua in  superiori capitulo dictum continetur. Stupemus autem, cur quesitum sit, utrum anima sola tempore moueatur, cum omnia que uiuunt quidem succo et uiriditate, sed et ea que uiuunt quidem anima et carent ratione, subiecta sint motui per tempus. Frustra igitur de anima sola utrum tempore moueatur requiritur, quod ei cum pluribus creaturis commune esse probatur. In hoc tantum distans, quod ea mutabilitas temporis, que aliis accidit plurimis increscendo, imminuendo, corporalibus utique modis, huic accidit spiritaliter, sicut est sapere et desipere. In his namque solis crescere et decrescere dicitur anima. Nam temporaliter mouetur, sicut iam prefatum est, cum de aliis ad alia transfertur, non cremento aut diminutione, sicut se habent plurime  creature, que mouentur corporali conuersione. Sed motio eius maxime consistit in morum uoluntatisque permutatione. Ipsa tamen locum cardinis tenens, cum sit spiritus, uiuificat ac mouet localiter suis nutibus corpus. Motionem namque eius propriam pater Augustinus more suo excellenter insinuat, in expositione psalmi centesimi quadragesimi quinti dicens: »Ecce homo stat, cantat Deo aliquanto prolixius, et sepe labia mouentur ad cantum, cogitatio autem per nescio que desideria uolat. Stabat ergo mens nostra quodam modo ad laudem Dei, et anima nostra per diuersas cupiditates uel curas negotiorum hac atque illac fluitabat. Quasi desuper attendit ipsa mens ad fluitantem hac atque illac, et  eius inquietudine molestiarum quasi conuersa alloquitur: Lauda, anima mea, Dominum, quid est quod de aliis rebus satagis? quid est quod te occupat cura rerum terrenarum atque mortalium? Sta mecum, lauda Dominum. Et quasi ipsa anima pregrauata, et non ualens ita consistere ut dignum est, respondet menti: Laudo Dominum in uita mea. Quid est in uita mea? quia modo in morte mea sum. Ergo prius exhortare te, et dic: Lauda, anima mea, Dominum. Respondet tibi anima tua: Laudo quantum possum, tenuiter, exiliter, infirmiter. Quare? quia quandiu sumus in corpore, peregrinamur a Domino. Quare sic laudas Dominum, non perfecte, non stabiliter? Interroga Scripturam, qui corpus quod corrumpitur aggrauat animam, et deprimit terrena  inhabitatio sensum multa cogitantem . Tolle mihi corpus quod aggrauat animam, et laudo Dominum. Tolle mihi terrenam habitationem deprimentem sensum multa cogitantem, et a multis in unum confluam ut laudem Dominum. Quandiu autem ita sum, non possum, pregrauor. Quid ergo? silebis, et non laudabis perfecte Dominum? Laudabo Dominum in uita mea.«



CAPUT uIII. Utrum substantia diuinitatis corporalibus oculis post resurrectionem corporum uideatur.

Octauum capitulum, quod et ultimum est, requirit, utrum substantia diuinitatis corporalibus oculis post resurrectionem corporum uideatur. Scimus quidem  sanctorum desideria in hac uita positorum ad hoc potissimum anhelare, ut Deum mereantur uidere. Et hoc totum est, propter quod hic carnem macerant ieiuniis et uigiliis, aliisque afflictionum generibus, sicut Paulus apostolus dicit; propter quod et emolumenta cuncta contemnant temporalia, quantum fieri potest: et si necessitas exegerit, etiam et corpus suum multimode tradunt passioni. Et quia hic positi, id est carnis onere pregrauati, eum uidere nequeunt, sicut Dominus Moysi ait: Non enim uidebit me homo, et uiuet , satagunt hic corda mundare et quantum posse est ad hoc purificare, ut ad ipsius uisionem mereantur pertingere, hic interim per speculum in enigmate, et post facie ad faciem, dicentes Deo intimis suspiriis: Domine,  dilexi decorem domus tue, locum habitationis glorie tue . Itemque: Tibi dixit cor meum, exquisiuit te facies mea, faciem tuam, Domine, requiram. Ne auertas faciem tuam a me, ne declines in ira a seruo tuo . Sed et illud: Sitiuit anima mea ad Deum uiuum, quando ueniam et apparebo ante faciem Dei mei?  Certissime enim sciunt, quia remuneratio laborum eorum est uisio Conditoris sui. Quod ostendit Psalmista cum dicit Domino: Satiabor dum manifestabitur gloria tua . Quod etiam ipse Dominus, qui summam beatitudinis constare demonstrat, in aspectu Dominice uisionis, dicendo: Beati mundo corde, quoniam ipsi Deum uidebunt . Itemque  promittendo illis: Qui diligit me diligetur a Patre meo, et ego diligam eum, et manifestabo meipsum illi . Et non solum se, sed etiam Patrem et Spiritum sanctum, inseparabilem scilicet trinum Deum, dilectoribus suis promittit adfuturum, cum dicit: Qui diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus . Sed et de Spiritu sancto promittit quod apud eos maneat, et in eis sit. Sed hec uisio utrum per oculos corporeos fiat, an incorporeos, multo quesitu inuestigatum est, et a sanctis Patribus res tanta, eo quod sit obscurissima, maxima disputatione pulsata. Dicentibus aliis, quod Deus inuisibilis non posset uideri per creaturam uisibilem atque corpoream: sed  quod Apostolus dicit: Nunc per speculum in enigmate, tunc autem facie ad faciem , hoc sit quod ait: Nunc cognosco ex parte, tunc autem cognoscam sicut et cognitus sum . Alii uero asserunt congrue, ut corpori spiritali id attribuatur muneris, ut quamuis corpus sit, quia spiritali tamen preditum est dignitate, ipsam Redemptoris sui mereatur gloriam contueri, pro cuius amore non dubitauit in hoc seculo diuersis cruciatibus atque laboribus affici. De qua re unius hoc est beati Augustini dicta ponimus, qui precessorum suorum sensus relegens quid de hoc senserit uideamus. »Quapropter cum ex me, inquit , queritur quid acturi sint sancti in illo corpore spiritali, non dico quod iam uideo, sed dico quod credo, secundum  illud quod in Psalmo lego: Credidi propter quod locutus sum . Dico itaque quod uisuri sunt Deum in ipso corpore. Sed utrum per ipsum, sicut per corpus nunc uidemus solem, lunam, stellas, mare, ac terram, et que sunt in ea, non parua questio est. Durum est enim dicere, quod sancti talia corpora tunc habebunt, ut non possint oculos claudere atque aperire cum uolunt: durius autem, quod ibi Deum quisquis oculos clauserit non uidebit. Si enim propheta Eliseus puerum suum Giezi absens corpore uidit accipientem munera, que dedit ei Naaman Syrus, quem propheta memoratus a lepre deformitate mundauerat, quod seruus nequam domino suo non uidente latenter se fecisse putauerat , quanto magis in illo corpore spiritali uidebunt sancti  omnia, non solum si oculos claudant, uerum etiam unde sunt corpore absentes? Tunc enim erit perfectum illud, de quo loquens Apostolus: Ex parte enim cognoscimus, inquit, et ex parte prophetamus. Cum autem uenerit quod perfectum est, quod ex parte est euacuabitur . Deinde ut quomodo posset aliqua similitudine ostenderet, quantum ab illa que futura est distet hec uita, non qualiumcunque hominum, uerum etiam qui precipua hic sanctitate sunt prediti: Cum essem, inquit, paruulus, quasi paruulus sapiebam, quasi paruulus loquebar, quasi paruulus cogitabam. Cum autem factus sum uir, euacuaui que paruuli erant. uidemus nunc per speculum in enigmate, tunc autem facie ad faciem.  Nunc cognosco ex parte, tunc autem cognoscam sicut et cognitus sum . Si ergo in hac uita, ubi hominum mirabilium prophetia ita comparanda est illi uite quasi paruuli ad iuuenem, uidit tamen Eliseus accipientem sibi munera seruum suum ubi ipse non erat, itane cum uenerit quod perfectum est, nec iam corpus corruptibile aggrauabit animam, sed incorruptibile nichil impediet, illi sancti ad ea que uidenda sunt oculis corporeis, quibus Eliseus absens ad seruum suum uidendum non indiguit, indigebunt? Nam secundum interpretes septuaginta, ista sunt ad Giezi uerba prophete: Nonne cor meum iit tecum, quando conuersus est uir de curru in obuiam tibi, et accepisti pecuniam? etc.; sicut autem ex Hebreo interpretatus est presbyter Hieronymus:  Nonne cor meum, inquit, in presenti erat, quando reuersus est homo de cursu suo in occursum tui . Corde suo ergo se dixit hoc uidisse propheta, adiuto quidem mirabiliter nullo dubitante diuinitus. Sed quando amplius tunc omnes munere isto abundabunt, cum Deus erit omnia in omnibus? Habebunt tamen etiam illi oculi corporei officium suum, et in loco suo erunt, uteturque illis spiritus per spiritale corpus. Neque enim et ille propheta, quia non eis indiguit ut uideret absentem, non eis usus est ad uidenda presentia, que tamen spiritus uidere posset, etiamsi illos clauderet, sicut uidit absentia ubi cum eis ipse non erat. Absit ergo ut dicamus illos sanctos in illa uita Deum clausis oculis non uisuros,  quem spiritu semper uidebunt. Sed utrum uidebunt etiam per oculos corporis, cum eos apertos habebunt, inde questio est. Si enim tantum poterunt in corpore spiritali, eo modo utique etiam ipsi oculi spiritales, quantum possunt isti quales nunc habemus, procul dubio per eos Deus uideri non poterit. Longe itaque alterius erunt potentie, si per eos uidebitur incorporea illa natura, que non continetur loco, sed ubique tota est. Non enim quia dicimus Deum et in celo esse et in terra, ipse quippe ait per prophetam: Celum et terram ego impleo , aliam partem dicturi sumus eum in celo habere, et in terra aliam: sed totus in celo est, totus in terra, non alternis temporibus, sed utrumque simul, quod nulla natura corporalis potest.  uis itaque prepollentior oculorum erit illorum, non ut acrius uideant, quam quedam perhibentur uidere serpentes et aquile , sed ut uideant et incorporalia. Et fortasse ista uirtus magna cernendi data fuerit ad horam, etiam in isto mortali corpore, oculis sancti uiri Iob, quando ait ad Deum: In obauditu auris audiebam te prius, nunc autem oculus meus uidet te. Propterea despexi memetipsum, et distabui, et existimaui me terram et cinerem . Quamuis nichil hic prohibeat oculum cordis intelligi, de quibus oculis ait Apostolus: Illuminatos oculos habere cordis uestri . Ipsis autem  uideri Deum cum uidebitur, Christianus ambigit nemo, qui fideliter accipit quod ait Deus ille magister: Beati mundi corde, quoniam ipsi Deum uidebunt . Sed utrum etiam corporalibus ibi oculis uideatur, hoc in ista questione uersamus. Illud enim quod scriptum est: Et uidebit omnis caro salutare Dei , sine ullius nodo difficultatis sic intelligi potest, ac si dictum fuerit, et uidebit omnis homo Christum Dei, qui utique in corpore uisus est, et in corpore uidebitur quando uiuos et mortuos iudicabit. Quod autem ipse sit salutare Dei, multa sunt et alia testimonia Scripturarum, sed euidentius uenerandi illius senis Simeonis uerba declarant, qui cum infantem Christum accepisset in manus suas: Nunc, inquit, dimittis seruum tuum,  Domine, secundum uerbum tuum in pace. Quoniam uiderunt oculi mei salutare tuum . Illud etiam quod ait supra memoratus Iob, sicut in exemplaribus que in Hebreo sunt inuenitur, et in carne mea uidebo Deum , resurrectionem quidem carnis sine dubio prophetauit, non tamen dixit, Per carnem meam. Quod quidem si dixisset, posset Deus Christus intelligi, qui per carnem in carne uidebitur. Nunc uero potest et sic accipi, in carne mea uidebo Deum, ac si dixisset, In carne mea ero cum uidebo Deum. Et illud quod ait Apostolus, facie ad faciem , non cogit ut Deum per faciem hanc corporalem, ubi sunt oculi corporales, nos uisuros esse credamus, quem spiritu sine intermissione uidebimus. Nisi enim esset etiam interioris  hominis facies, non diceret idem Apostolus: Nos autem reuelata facie gloriam Domini speculantes, in eamdem imaginem transformamur de gloria ad gloriam, tanquam a Domini spiritu . Nec aliter intelligimus et quod in psalmo canitur: Accedite ad eum, et illuminamini, et facies uestre non erubescent . Fide quippe acceditur ad Deum, quam cordis constat esse, non corporis. Sed quia spiritale corpus nescimus quantos habebit accessus, de re quippe inexperta loquimur, ubi aliqua, que aliter intelligi nequeant, diuinarum Scripturarum non occurrit et succurrit auctoritas, necesse est ut contingat in nobis quod legitur in libro Sapientie: Cogitationes mortalium timide, et incerte prouidentie nostre . Ratiocinatio  quippe illa philosophorum, qua disputant mentis aspectu intelligibilia uideri, et sensu corporis sensibilia, id est corporalia, ut nec intelligibilia per corpus, nec corporalia per seipsa mens ualeat intueri, si posset nobis esse certissima, profecto certum esset per oculos corporis, etiam spiritales, nullo modo posse uideri Deum. Sed istam ratiocinationem et uera ratio, et prophetica irridet auctoritas. Quis enim ita sit auersus a uero, ut dicere audeat Deum corporalia ista nescire? Nunquid ergo corpus habet, per cuius oculos ea possit addiscere? Deinde quod de propheta Eliseo paulo ante diximus, nonne satis indicat etiam spiritu, non per corpus, corporalia posse cerni? Quando enim seruus ille munera accepit,  utique corporaliter gestum est, quod tamen propheta non per corpus, sed per spiritum uidit. Sicut ergo constat uideri corpora spiritu, quid si tanta erit potentia spiritalis corporis, ut corpore uideatur et spiritus? Spiritus enim est Deus. Deinde uitam quidem suam, qua nunc uiuit in corpore, et hec terrena membra uegetat, facitque uiuentia, interiore sensu quisque non per corporeos oculos nouit. Aliorum uero uitas, cum sint inuisibiles, per corpus uidet. Nam unde uiuentia discernimus a non uiuentibus corpora, nisi corpora simul uitasque uideamus, quas nisi per corpus uidere non possumus? uitas autem sine corporibus corporeis oculis non uidemus. Quamobrem fieri potest, ualdeque credibile est, sic nos esse uisuros mundana tunc corpora  celi noui et terre noue, ut Deum ubique presentem, et uniuersa etiam corporalia gubernantem, per corpora que gestabimus, et que conspiciemus quaquauersum oculos duxerimus, clarissima perspicuitate uideamus. Non sicut nunc inuisibilia Dei per ea que facta sunt intellecta conspiciuntur per speculum in enigmate, et ex parte, ubi plus in nobis ualet fides qua credimus, quam rerum corporalium species, quam per oculos cernimus corporales: sed sicut homines, inter quos uiuentes motusque uitales exercentes uiuimus, mox ut aspicimus, non credimus uiuere, sed uidemus: cum eorum uitam sine corporibus uidere nequeamus, quam tamen in eis per corpora remota omni ambiguitate conspicimus. Ita quacunque spiritalia illa lumina corporum  nostrorum circumferemus, incorporeum Deum omnia regentem etiam per corpora contuebimur. Aut ergo per illos oculos sic uidebitur Deus, ut aliquid habeant in tanta excellentia menti simile, quo et incorporea natura cernatur: quod ullis exemplis, sine Scripturarum testimoniis diuinarum, uel difficile est uel impossibile ostendere. Aut quod est ad intelligendum facilius, ita Deus nobis erit notus atque conspicuus, ut uideatur spiritu a singulis nobis in singulis nobis, uideatur ab altero in altero, uideatur in seipso, uideatur in celo nouo et terra noua, atque in omni que tunc fuerit creatura, uideatur et per corpora in omni corpore, quocunque fuerint spiritalis corporis oculi acie perueniente directi. Patebunt etiam cogitationes nostre inuicem  nobis. Tunc enim implebitur quod Apostolus cum dixisset: Nolite ante tempus quidquam iudicare, mox addidit: quoad usque ueniat Dominus, et illuminet abscondita tenebrarum, et manifestabit cogitationes cordis, et tunc laus erit unicuique a Deo .« Huic capitulo sufficere credidimus tanti ac talis uiri auctoritatem, cauentes epistolaris schedule prolixitatem. Nam metuentes uestrum animum circa multa occupatum, et materiam responsionum, sic inter utrumque medium incessum librare conati sumus, ut et ueritas ad interrogata pateret, et occupatum animum longitudo non tederet. Nam nec istius uiri alia opera tangere modo libuit, et causa prelibata aliorum doctorum opuscula ponere interdixit.  Maluimus namque appetenti cibos spiritales auiditatem concitare, quam nimietate nostra tedium excitare. Adsunt ergo plurima in sanctis libris de his documenta, que et querentem exerceant, et inuenientem dapsili conuiuio reficiant. Hec itaque delibauimus parua, ut dictum est, ut animum discendi auidum prouocemus ad maiora.



Que sequuntur, in ueteri codice post superiora subiiciebantur. QUOD ANIMA SIT IN CORPORE.

Augustinus in sermone 8 Euangelii Ioannis: »Nunquid hec corpus, et non anima, id est habitatrix corporis agit? nec tamen uidet oculis, et ex his que agit admirationem mouet. Quanta agit per corpus attendite: cum subtrahitur corpori, cadauer iacet.«

 Item in sermone 18: »Ibi est imago Dei, in interiore homine habitat Christus, in interiore homine renouaris ad imaginem Dei, in imagine sua cognosce auctorem eius. uide quemadmodum omnes corporis sensus cordi intronuntient quid senserint foris. uide quam multos ministros habeat unus interior imperator. Renuntiant oculi cordi alba et nigra, et cetera que ibi sequuntur.«

In sermone 19: »Est ergo ipsa, etiam si sit insipiens, iniusta, impia, uita corporis. Quia uero uita eius est Deus, quomodo cum ipsa est in corpore, prestat illi uigorem,« et reliqua.

In sermone 29: »Est homo interior, est et exterior. Et ille quidem interior inuisibilis, exterior autem uisibilis: sed melior interior, quam exterior.«

In sermone 43: »Quid est ista mors? relictio corporis, depositio sarcine grauis: sed si alia sarcina  non portetur, qua homo in gehennam precipitetur.« Item ibi: »Inest corpus, sed nullus est sensus: habitatio iacet, habitator abscessit.« Item ibi: »Nam cum illi lapides tollerent ut mitterent in eum, quid magnum erat, ut eos continuo dehiscens terra sorberet, et pro lapidibus inferos inuenirent?«

In sermone 44: »In illa nocte diues ardebat, et stillam aque de digito pauperis requirebat: dolebat, angebatur, fatebatur, nec ei subueniebatur, et conatus est bene facere dicens: Et dicat illis, ne et ipsi ueniant in locum tormentorum .«

In sermone 47: »Mori carni tue est amittere uitam tuam: mori anime tue est amittere uitam suam. uita carnis tue anima tua, uita anime tue Deus tuus. Quomodo moritur caro amissa anima, que uita est eius: sic moritur anima amisso Deo, qui uita est eius. Certe ergo immortalis est anima? plane immortalis, quia uiuit et mortua est. Quod enim de uidua deliciosa dixit Apostolus, etiam de  anima si Deum suum amiserit dici potest: uiuens mortua est .« Item post alia: »Mortuus est enim pro nobis in cruce, sine dubio caro ipsius exspirauit animam: ad tempus exiguum anima deseruit carnem redeunte anima resurrecturam.« Et post aliquanta: »Omnes enim homines quando moriuntur ponunt animam, sed non omnes in Christo ponunt, et nemo habet potestatem sumere quod posuerit. Christus autem et pro nobis posuit, et quando uoluit posuit, et quando uoluit sumpsit. Ponere ergo animam mori est. Caro ergo ponit animam suam exspirando.« Et post paululum: »Quid est, caro illum tradidit? caro illum emisit, caro illum exspirauit. Ideo dicitur enim exspirare extra spiritum fieri. Quomodo est exsultare extra solum fieri, exorbitare extra orbitam fieri, sic exspirare extra spiritum fieri, qui spiritus anima est. Cum ergo exit anima a carne, et remanet caro sine anima, tunc homo ponere animam dicitur.« Et  post aliquanta: »Quere ubi est Apostolus modo. Si quis respondeat in requie cum Christo, uerum dicit. Iterum si quis respondeat, Rome in sepulcro, et ipse uerum dicit. Illud mihi de anima, hoc de eius carne respondit. Nec tamen ideo duos dicimus apostolos Paulos, unum qui requiescit in Christo, alterum qui est positus in sepulcro.« Et post paululum: »Sed ex quo consortium carnis et anime hominis nomen accepit, iam et singulum atque separatum utrumlibet eorum nomen hominis tenuit.«

In sermone 48: »Ingressi sumus credendo, egrediemur moriendo. Sed quomodo per ostium fidei ingressi sumus, sic fideles de corpore exeamus.«

In sermone 49: »Dormit ergo omnis mortuus, et bonus et malus. Sed quomodo interest in ipsis qui quotidie dormiunt et exsurgunt, quid quisque uideat in somnis: alii sentiunt leta omnia, alii torquentia, ita ut euigilans dormire timeat, ne ad ipsa iterum redeat. Sic unusquisque hominum cum causa sua dormit, cum causa sua surgit: et interest quali custodia  quisque recipiatur, ad iudicem postea producendus. Nam et receptiones in custodiam pro meritis causarum adhibentur. Alios iubentur custodire lictores, humanum et mite officium atque ciuile: alii traduntur optionibus, alii mittuntur in carcerem, et ipso carcere non omnes, sed pro meritis grauiorum causarum, in ima carceris contruduntur. Sicut ergo diuerse custodie agentium in officio, sic diuerse custodie mortuorum, et diuersa merita resurgentium. Receptus est pauper, receptus est diues, sed ille in sinu Abrahe, ille ubi sitiret, et guttam non inueniret . Habent ergo omnes anime, ut ex hac occasione instruam caritatem uestram, habent omnes anime, cum de seculo exierint, diuersas receptiones suas. Habent gaudium bone, male tormenta: sed ut facta fuerit resurrectio, et bonorum gaudium amplius, erit, et malorum tormenta grauiora, quando cum corpore torquebuntur. Recepti sunt in pacem sancti patriarche, prophete, apostoli,  martyres, boni fideles: omnes tamen in finem accepturi sunt quod promisit Deus. Promissa est enim resurrectio etiam carnis, mortis consumptio, uita eterna cum angelis. Hoc omnes simul accepturi sumus. Nam requiem que continuo post mortem datur, si ea dignus est, tunc accipit quisque cum moritur. Priores acceperunt patriarche: uidete ex quo requiescunt, posteriores prophete, recentius apostoli, multo recentiores sancti martyres, quotidie boni fideles. Et alii in ista requie iam diu sunt, alii non tam diu, alii paucioribus annis, alii recenti tempore. Cum uero de hoc somno euigilabunt, simul omnes quod promissum est accepturi sunt.«

In sermone 57: »Sed in eis qui iam de corpore exierunt, et carnis indumento exspoliati sunt, neque enim ab ea separati sunt, respondet Ecclesia: Exui me tunicam meam, quomodo induar eam?  Recipietur quidem illa tunica, et in eis qui iam exuti sunt rursus carne uestietur Ecclesia.«

 In sermone 65: »Si enim mors est, quando de corpore anima exit, quomodo non est mors quando de mundo amor noster exit? ualida est ergo sicut mors dilectio .«

In sermone 119: »Inclinato capite tradidit spiritum . Quis itaque uestem ponit quando uoluerit, sicut se carne enuit quando uoluit?«

Augustinus in quarto libro de Trinitate capite decimo tertio: »Nescit diabolus quomodo illo et insidiante et furente utatur ad salutem fidelium suorum excelsissima sapientia Dei, a fine superiore, quod est initium spiritalis creature, usque ad finem inferiorem, quod est mors corporis, pertendens fortiter et disponens omnia suauiter. Attingit enim ubique propter suam munditiam, et nichil inquinatum in eam incurrit. A morte autem carnis alieno diabolo, unde nimium superbus incedit, mors alterius generis preparatur in eterno igne tartari, quo  non solum cum terrenis, sed etiam cum ereis corporibus excruciari spiritus possint.«

Idem in libro de uera Religione : »Quid igitur restat, unde non possit anima recordari primam pulchritudinem quam relinquit, quando de ipsis suis uitiis potest? Ita enim sapientia Dei pertendit a fine usque ad finem fortiter . Ita per hanc summus ille artifex opera sua in unum finem decoris ordinata contexuit: ita illa bonitas a summo ad extremum nulli pulchritudini que ab ipso solo esse posset inuidit, ut nemo ab ipsa ueritate deiiciatur, qui non excipiatur ab aliqua effigie ueritatis. Quare in corporis uoluptate quid teneat nichil aliud inuenies quam conuenientiam. Nam si resistentia pariunt dolorem, conuenientia pariunt uoluptatem. Recognosce igitur que sit summa conuenientia: noli ire foras, in te ipsum redi: in interiore homine habitat ueritas.« Idem in eodem : »Si nos miracula spectaculorum et pulchritudo delectat, illam desideremus uidere sapientiam, que pertendit a  fine usque ad finem fortiter, et disponit omnia suauiter . Quid enim mirabilius ui incorporea mundum corporeum fabricante et administrante, aut quid pulchrius ordinante et ornante?«

Idem in libro de Quantitate anime : »Illud quod pati non potest oculus nisi adsit anima, id est quod uidendo patitur: hoc solum ibi patitur ubi non est: ex quo cui non uideatur nullo loco animam contineri?« Idem in eodem : »Cur ergo non, cum tam multis argumentis superius editis, atque abs te firmissime comprobatis, planum tibi factum sit, non loco animam contineri, atque ob hoc nullius esse talis quantitatis, qualem in corporibus cernimus?« Idem in eodem : »Anime natura, nec terra, nec maria, nec sidera, nec luna, nec sol, nec quidquam omnino quod tangi aut oculis uideri possit.«

Augustinus in libro decimo tertio de Trinitate : »Modus autem iste, quo traditus est homo  in diaboli potestatem, non ita debet intelligi, tanquam hoc Deus fecerit, aut fieri iusserit, sed quod tantum permiserit, iuste tamen. Illo enim deserente peccantem, peccati auctor illico inuasit. Nec ita sane Deus deseruit creaturam suam, ut non se illi exhiberet Deum creantem et uiuificantem, et inter penalia mala etiam bona malis multa prestantem. Non enim continuit in ira sua miserationes suas, nec hominem a lege sue potestatis amisit, quando in diaboli potestate esse permisit.«

Idem in libro primo : »Arbitror sane nonnullos tardiores in quibusdam locis librorum meorum opinaturos me sensisse quod non sensi, aut non sensisse quod sensi. Quorum errorem mihi tribui non debere quis nesciat, si uelut me sequentes, neque apprehendentes, deuiauerint in aliquam falsitatem, dum cogor per quedam densa et opaca uiam carpere: quandoquidem nec ipsis sanctis diuinorum librorum auctoritatibus ullomodo quisquam recte  tribuerit tam multos et uarios errores hereticorum, cum omnes ex eisdem scripturis falsas atque fallaces opiniones suas conentur defendere?« Idem in eodem : »Ut inquantum Deus est cum illo nos subiectos habeat, inquantum sacerdos nobiscum illi subiectus sit. Quapropter cum Filius sit et Deus et homo, alia substantia Deus, alia homo, homo potius in Filio, quam Filius in Patre: sicut caro anime mee, alia substantia est ad animam meam, quamuis in uno homine, quam anima alterius hominis ad animam meam.« Item idem in eodem : »Plerumque dicit Filius: Dedit mihi Pater. In quo uult intelligi quod eum genuerit Pater: non ut tanquam existenti et non habenti dederit aliquid, sed ipsum dedisse ut haberet, genuisse est ut esset. Non enim sicut creatura, ita Dei Filius, ante incarnationem et ante assumptam creaturam unigenitus per quem facta sunt omnia, aliud est et aliud habet, sed hoc ipsum est quod est, id quod habet.« Idem  in tertio : »Illud nunc uidendum est, utrum Angeli tunc agebant, et illas corporum species apparentes oculis hominum, et illas uoces insonantes auribus, cum ipsa sensibilis creatura ad nutum seruiens conditoris, in id quod opus erat pro tempore uertebatur: sicut in libro Sapientie dictum est: Creatura enim tibi factori deseruiens extenditur in tormentum aduersus iniustos; et lenior fit ad benefaciendum his qui in te confidunt. Propter hoc et tunc in omnia se transfigurans, omnium nutrici gratie tue deseruiebat ad uoluntatem hominum, qui ad te desiderabant . Peruenit enim potentia uoluntatis Dei per creaturam spiritualem, usque ad effectus uisibiles atque sensibiles creature corporalis. Ubi enim non operatur quod uult Dei omnipotentis sapientia, que pertendit a fine usque ad finem fortiter?« et reliqua.

In Leuitico tertio: Anima que iurauerit et protulerit labiis suis, ut uel male quid faceret, uel bene,  et idipsum iuramento et sermone firmauerit, oblitaque postea intellexerit delictum suum, agat penitentiam pro peccato, et offerat agnam de gregibus siue capram, orabitque pro ea sacerdos, et pro peccato eius . In eodem quarto: Anima que peccauerit, et contempto Domino negauerit depositum proximo suo, quod fidei eius creditum fuerat, uel ui aliquid extorserit, aut calumniam fecerit; siue rem perditam inuenerit, et inficiens insuper periurarit, et quodlibet aliud ex pluribus fecerit, in quibus peccare solent homines, conuicta delicti, reddet omnia que per fraudem uoluit obtinere integra, et quintam insuper partem domino, cui damnum intulerat. Pro peccato autem suo offeret arietem immaculatum de grege, et dabit eum sacerdoti iuxta estimationem mensuramque delicti. Qui rogabit pro eo coram Domino, et dimittetur illi pro singulis que faciendo peccauit . In eodem trigesimo sexto: Non facietis furtum. Non mentiemini, nec decipiet unusquisque proximum suum. Non periurabis in nomine meo, nec  pollues nomen Dei tui: ego Dominus . In Deuteronomio tertio: Non usurpabis nomen Domini tui frustra, quia non erit impunitus qui super re uana nomen eius adsumpserit . In libro Regum secundo, capite 92: Facta est quoque fames in diebus Dauid tribus annis iugiter; consuluitque Dauid oraculum Domini, dixitque Dominus: Propter Saul, et domum eius, et sanguinem, quia occidit Gabaonitas. uocatis ergo Gabaonitis, rex dixit ad eos . Dixit ergo Dauid ad Gabaonitas: Quid faciam uobis, et quod erit uestri piaculum, ut benedicatis hereditati Domini? Dixeruntque ei Gabaonite: Non est nobis super argento et auro questio, sed contra Saul, et contra domum eius, neque uolumus ut interficiatur homo de Isrel. Ad quos ait rex? Quid ergo uultis ut faciam uobis?  Qui dixerunt regi: uirum qui attriuit nos et oppressit inique, ita delere debemus, ut ne unus quidem residuus sit de stirpe eius in cunctis finibus Isrel. Dentur nobis septem uiri de filiis eius, ut crucifigamus eos in Gabaath Saul quondam electi Domini. Et ait rex: Ego dabo. Pepercitque rex Miphiboseth filio Ionathan  filii Saul, propter iusiurandum Domini quod fuerat inter Dauid et inter Ionathan filium Saul . In fine huius sententie dicitur: Et repropitiatus est Dominus terre post hec . Salomon in Prouerbiis: Egestate compulsus furer, et periurem nomen Dei mei . In Ieremia propheta Hieronymus libro primo: »Et iurabis: uiuit Dominus in ueritate et iudicio et iustitia, et benedicent eum gentes, ipsumque laudabunt : et quomodo Euangelium iurare nos prohibet? Sed hic iurabis pro confessione dicitur, et ad condemnationem idolorum, per que iurabat Isrel. Denique auferuntur offendicula, et iurat per Dominum. Quodque dicitur, uiuit Dominus, in Testamento ueteri, iusiurandum est ad condemnationem mortuorum, per quos iurat omnis idololatria. Simulque animaduertendum, quod iusiurandum hos habeat comites, ueritatem, iudicium, atque iustitiam. Si ista defuerint, nequaquam erit iuramentum,  sed periurium.« Libro secundo: »Ecce uos confiditis uobis in sermonibus mendacii, qui non proderunt uobis, furari, occidere, adulterari, iurare mendaciter . Frustra eos in templo habere fiduciam sequentia peccata demonstrant. Quid enim prodest audacter ingredi limen domus Dei, erecta stare ceruice, non solum cor, sed et manus habere pollutas, furto, homicidio, adulterio, periurio, sacrilegio?« Hieronymus in Ezechielem, uolumine primo, libro quinto: Nunquid prosperabitur uel consequetur salutem qui fecit hec? et qui dissoluit pactum, nunquid effugiet? uiuo, dicit Dominus Deus, quoniam in loco regis, qui constituit eum regem, cuius fecit irritum iuramentum, et soluit pactum quod habebat cum eo, in medio Babylonis morietur . Qui dissoluit, ait, pactum, nunquid effugiet? Ex quo discimus etiam inter hostes seruandam fidem, et non considerandum cui, sed per quem iuraueris. Multo enim fidelior inuentus est ille, qui propter nomen Dei tibi credidit, et deceptus est, te qui per occasionem  diuine maiestatis hosti tuo, imo iam amico es molitus insidias. Ecce, inquit, dedit manum suam regi Aegypti, et tradidit se, et periurii contra Deum commisit sacrilegium. Nunquid, ait, proderit ei? et cum omnia hec fecerit non effugiet. Sententia secularis est:

. . . Dolus, an uirtus, quis in hoste requirat?
quam solent nobis opponere qui dicunt hostes fraude decipiendos. Cui ut acquiescamus, multo peius fecit Sedechias. Non enim hostem decepit, sed amicus cui federe Domini fuerat copulatus. Ergo quandiu non iures, et pactum ineas sub nomine Dei, prudentie est et fortitudinis, uel decipere uel superare aduersarium utcunque potueris. Cum te constrinxeris iuramento, nequaquam aduersarius, sed amicum est qui tibi credidit, et sub occasione iurisiurandi, id est Dei nuncupatione deceptus est. Propterea Scriptura nunc dicit: Iuramentum quod spreuit, et  fedus quod preuaricatus est, ponam in capite eius . Ac ne putaremus iuramentum et fedus et pactum regis esse Babylonii, uel Sedechie qui fecerat, sequitur: In preuaricatione qua dexpexit me . Ergo qui contemnit iuramentum, illum despicit.





Iu. DE CeRCENDIS MILITUM RAPINIS, AD CAROLUM CALuUM REGEM, Cum in procinctu belli esset, ut Ludouici fratris impetum retunderet, anno 859.


 Domino glorioso salus et uita.

Scio uos dolere de istis malis, que non solum a paganis, sed quod magis timendum et dolendum est, a Christianis in regno uestro fiunt, et quod sine comparatione plus horrendum et detestandum atque reprehendendum est, in palatio uestro, quod sacrum appellari et esse debet, et in locis ubi uos estis, et per que ambulatis. Non enim sine pauore cor uestrum transire potest quod Dominus per Isaiam dicit: Rapina pauperis in domo uestra . Et: Causa uidue non ingreditur ad eos . Et: A planta pedis usque ad uerticem non est in eo, id est in regno isto, sanitas . Et item: Adulterium et homicidium et rapine inundauerunt, et sanguis sanguinem tetigit , id est crimen  crimini se adiunxit. Et manifestum est quia ubi talia sunt, Deus nisi ad iudicium esse non potest. Qui item per prophetam dicit ad eos qui in medio talium erant: Propter quod, inquiens, exite de medio eorum, et immundum ne tetigeritis, et ego recipiam uos, et inhabitabo inter uos, et ero uobis in Deum, et uos eritis mihi in filios et filias . Nihil enim est aliud quod isti faciunt, nisi precursio exercitus Antichristi, cuius uoce dictum est: Non mouebor a generatione in generationem sine malo , id est, tanta mala faciam in uno loco, ut antequam ad alium locum ueniam, aduentum meum ibi habitantes timeant, sicut et postea sentient. Unde timere uos scio, quod omnis propter hoc deprecatur Ecclesia: Exsurge, Domine Deus,  exaltetur manus tua , id est, ad uindictam ne obliuiscaris pauperem populum. Et Dominus qui non mentitur repromittit dicens: Propter misericordiam inopum et gemitum pauperum nunc exsurgam, dicit Dominus , id est, iam iamque in proximo uindictam exercebo. Et pro talibus et his similibus, uos contristantem sciens, simul cum peccatis meis, et cum afflictionibus populi mihi indigno commissi, gemitibus uestris compatior et gemisco. Sed inuenire non possum qualiter me, nimis anxium pro uestro et meo periculo, et totius populi perditione atque afflictione, aliter ualeam consolari, nisi quia uiua uoce non possum, uos litteris inde commoneam, territus a pastore pastorum,  qui dicit: Mercenarius et qui non est pastor, uidet lupum uenientem, et dimittit oues et fugit . Fugit autem, quia uidit iniquitatem et tacuit: uidit raptores et rapinas, et ceteras miserias in  plebe sibi commissa crassari, et ab admonitione reticuit. Propterea, Domine, quod solum ex hoc ualeo facio, id est Dei misericordiam inde peto, et uos exinde commoneo, et per uillas, in quibus non solum homines caballarii, sed etiam ipsi cocciones rapinas faciunt, admonitiones presbyteris ut eas raptoribus relegant dirigo: quarum exemplar dominationi uestre transmitto, ut secrete eum teneatis, et ad aliquem diem iubeatis uenire fideles uestros, dicentes quia eis adcognitare uultis undecunque uobis placet dicere, et antequam de paramento uestro ad mansiones redeant, commonete eos secundum sapientiam uobis a Deo datam. Et habeatis auunculum uestrum Rodulfum, qui Deum timet et malum odit, et uos ac regnum uestrum charum habet,  de hoc commonitum, ut uos adiuuet, et alios tales fideles uestros, sicut scitis. Et cum mansuetudine intermiscendo, sicut nunc tempus se habet, raro et non nimis duriter, comminationes si uobis uidetur, non alias minas intentando, nisi quia in hoc uidebitis qui Deo fidelis est, et uos charum habet, et de uobis ex regno uestro bene habere cupit, et illi mereri hoc studebitis, si uobis adiutor exstiterit ad communem saluationem, ut ista mala de isto regno recedant. Et qui in talibus Dei adiutor, et uester amicus ac suus non fuerit, non poteritis habere delectamentum, ut illud bonum ei faciatis, quod faceretis si ueraciter eum amicum cognouissetis. uel isto, aut alio modo, quod melius scitis quam ego uobis possim dicere, et melius cognoscitis fidelium  uestrorum qualitates quam ego, et ideo secundum quod scitis unicuique conuenire, temperate sermonem. Scimus enim, quia lenis sibilus, qui equorum ferocitatem mitigat, canum sagacitatem instigat. Et ad tales homines, quos modo non est uobis necesse tenere uobiscum, et qui ideo cum omni prope familia sua de suis mansionibus mouent, ut de alienis laboribus uiuant, commendate que uobis sunt placita et necessaria, et redeant ad domos suas, uel cum paucis uobiscum stent, ut cum iustitia uiuere possint, quia in solidiore regni uestri loco degitis, usque dum plenitudo fidelium ubi condixeritis ad uos ueniat, quando in aliquam necessitatem ire uolueritis. Sed multum timeo, quia talis populus,  qui sic Deum offendit et non se corrigit, nec uos nec seipsum, quando necesse fuerit, adiuuare ualebit. Et mittite homines secundum consuetudinem predecessorum uestrorum, qui in longius  pergant propter fodrarios, et curam de pace accipiant. Et tales mittite, qui non sint de his de quibus dicit Apostolus: Qui predicas non furandum, furaris . Transmitto uobis, sicut dixi, exemplar admonitionis nostre, quam per uillas direxi, ut si uobis placet, post admonitionem uestram, in conspectu uestro eam fidelibus uestris iubeatis relegere, et predicetis illis, quia ista uerba Dei sunt, et missi Dei sunt, et non ea debent in se uel in suis negligere. Et sic custodite ea que suggero et transmitto, ut ante nichil sciant nisi per uos: quia si scierint, potest fieri ut non eos pleniter habeatis. uos tamen inde debetis consilium prendere, ut iubeatis alicui qui uestra uice quotidie eos admoneat, ut si tales sunt qui antea hanc admonitionem non audierint,  eis quotidie quando ad paramentum uestrum uenerint relegat: quatenus et ipsi inexcusabiles sint, et uos aliquam excusationem coram Deo habere possitis, si tantum facitis quantum per rationem potestis. Et nolite negligere illa capitula, que synodus de Carisiaco per Wenilonem et Erchanraum transmisit ad hunc Attiniacum preterito anno Ludouico fratri uestro, et me transmittente Hincmarus filius meus uobis dedit, quando uobiscum in Burgundia fuit. Sed relegite ea diligenter, quia, mihi credite, plus pro uobis quam pro illo facta fuerunt. Credebam enim quod Dei misericordia uos reuocare debuisset, et illa admonitio uobis necessaria et utilis esse ualeret. Ceterum, Domine, tria ad me peruenerunt, que reticere uobis disposui, ne inter alia inde  plus uester animus moueretur. Sed recogitaui melius esse ut uobis illa significem: quoniam que ad uestram notitiam non perueniunt, non potestis corrigere: et quantumcunque diuinum iudicium, quia etiam in non leuibus causis de ignorantia uapulauimus, si illa ignoretis ad quem pertinet quod a subditis uestris in generali causa committitur, non potestis effugere: et sciens que uobis utile est ad sciendum, si ad uestram notitiam non pertulero, periculum sine dubitatione incurro. De his tribus que audiui duo credere nolui, tertium satis inuitus credidi. Quorum primum est, quia per plurimorum ora uulgatur uos dicere, quoniam de istis rapinis atque depredationibus nichil uos debeatis misculare, unusquisque sua defendat ut potest. Quod licet mendacium  esse cognouerim, nolui uobis abscondere, ut demonstretis opere quod falsum est quod aut maliuoli  aut dolentes diffamant rumore: quia cum regis ministerium sit, se et suos qui bene agunt in melius semper dirigere, et prauos a malis corrigere, impium est de regno sibi subiecto dona et seruitia a subiectis exigere, et eis ut que debentur et exiguntur habeant unde reddere possint non prouidere, et ea que illi placent iubere atque disponere, et que Deo displicent non prohibere et amouere. Quod ideo suggerere uestre dominationi presumo, quia regno patris et aui uestri in multis diuiso, capitalia loca de regno uestro multa perdunt, et uobis pro regio honore qui uos condecet, necesse est ut nichil imminuatur de his que predecessores uestri ex eisdem locis solebant habere, et pagani ac falsi Christiani maximam partem de parte regni uestri absumptam usurpant.  Et si portiuncula, in qua uestri fideles uobiscum degere debent, ita annichilata perfuerit, nec uos nec illi ibidem poteritis conducere. Alterum est quia dictum est mihi, quoniam clamatores qui ad palatium uestrum ueniunt, nullam consolationem nec etiam bonum responsum ibi accipiant; quod similiter credere nolui, sciens uos corde retinere quod Dominus dicit: Qui obturat aurem suam ad clamorem pauperis, et ipse clamabit et non exaudietur . Et quando huiusmodi clamantes non exaudientur demonstrat Euangelium dicens: uenient dicentes: Domine, Domine, aperi nobis; et ille respondens dicet: Amen dico uobis, Nescio uos . Nescire enim Dei quem nichil latet reprobare est, quia ibi iam a Deo non potest mereri quod petit, qui  hic noluit audire quod iussit, et qui tempus congrue penitentie perdidit, frustra ante regni ianuam cum precibus uenit. Tertium est, quod satis inuitus credidi, quia post percepta omnia, que ad uictum et potum necessaria sunt, de ecclesiis raptores aut redemptionem exigunt, aut eas infringunt. Unde cum gemitu graui dico quid de talibus poterit esse Christianis. Paulus enim ad testimonium deducit que inter grauissima peccata grauiora putauit dicens: Qui abominaris idola, sacrilegium facis , et isti cum omnibus aliis accumulant sacrilegium, et non abominantur idola, quia et idem sanctus Paulus dicit: Et auaritia, que est idolorum seruitus . Deus omnipotens secundum eumdem Apostolum det uobis et uelle et perficere pro bona  uoluntate quod uobis et nobis ac regno uobis commisso est opus.





u. DE uERBIS PSALMI: HERODII DOMUS DUX EST EORUM, AD LUDOuICUM GERMANIAE REGEM.


 Domino LUDOuICO regi glorioso HINCMARUS, nomine non merito Rhemorum episcopus, plebis Dei famulus.

Nuper quando in Tusiaco cum domino meo rege Carolo unico fratre uestro locuti estis, sicut bene reminisci ualetis, quadam die, accersito Altfrido uenerando episcopo, apud exiguitatem meam, secundum sapientiam uobis a Deo datam, de quibusdam sacre Scripture abditis et difficilioribus sententiis querere et subtiliter inuestigare cepistis, de quibus, prout Dominus dedit, et opportunitas temporis ac loci permisit, respondere curaui. Sed inquisitio uestra eo usque processit, ut et quesitum atque dissertum foret, cum iuxta ueritatem Scripture Genesis omnia opera Dei bona sint ualde ; quod  et confirmat Apostolus dicens: Omnia sunt munda mundis ; et: Nihil reiiciendum quod cum gratiarum actione percipitur ; cur in lege  quedam immunda et non percipienda Dei populo describantur. Et cum questio traditione catholicorum exstitit absoluta, interrogastis quid sibi uellet quod in Psalmo canitur: Herodii domus dux est eorum . Ad que preoccupant uocem meam, ut Saxo genere ac per hoc naturalis prudentie suatim me paratior in sermone, Altfridus uenerandus episcopus dixit, quod Interpretum septuaginta translatio diceret: Fulice domus est eorum. Post quem cum respondere inciperem, quia duo sunt genera herodiorum, sicut et duo sunt genera pelicanorum, unde in centesimo primo psalmo ad discretionem  cum additamento canitur: Similis factus sum pelicano solitudinis , quia est et alterius generis, fluuialis scilicet pelicanus, superuenit dominus meus rex Carolus unicus frater uester, et commonente illo perrexistis ad annuntiandum uestris fidelibus, quapropter conuentus uester exstiterit: et in eundo seruituti mee uestris bonis desideriis iniungere placuit, et promisisse me memini, ut quod tunc inde respondere debueram, scripto alligare, et dominationi uestre studerem transmittere. Quod quia antea exsequendi opportunitatem non habui, nunc breuiter que ex magnorum inde traditione didici, uestre sapientie auribus intimare, et promissionis mee debitum exsoluere procuraui. De hoc unde agitur, interpretante beato Hieronymo, Hebraica  ueritas ita habet: Saturabuntur ligna campi, cedri Libani quas plantasti, ibi aues nidificabunt, milui abies domus eius . Septuaginta autem Interpretum translatio, quam tertio, plurimis eam falsantibus, beatus emendauit Hieronymus, primo  quidem Rome, secundo Bethleem ad Paulam et Eustochium ipsis petentibus, deinde ad Sunniam et Fretelam scribens, sicut in eius inuenitur epistolis, et quam ipse exposuit, quaue Hierosolymite et Orientis Ecclesie, sed et nunc Galli utuntur, ita dicit: Saturabuntur ligna campi, et cedri Libani quas plantauit, illic passeres nidificabunt, herodii domus dux est eorum. Translatio uero communis, que et uulgata, sic habet: Saturabuntur omnia ligna campi, et cedri Libani quas plantasti, illic passeres nidificabunt, fulice domus dux est eorum. De qua translatione beatus Hieronymus in prefata epistola ad Sunniam et Fretelam ita dicit : »Breuiter admoneo, ut sciatis aliam esse editionem, quam Origenes et Cesariensis Eusebius, omnesque Grecie  tractatores , id est communem appellant atque uulgatam, et a plerisque nunc dicitur, aliam septuaginta Interpretum, que in hexaplis codicibus reperitur, et a nobis in Latinum sermonem fideliter uersa est, et Hierosolyme atque in Orientis Ecclesiis decantatur.« Et item idem in eadem epistola: » autem ista, hoc est communis editio, ipsa est que et Septuaginta. Sed hoc interest inter utramque, quod , pro locis et temporibus, et pro uoluntate scriptorum, uetus corrupta editio est: ea autem que habetur in hexaplis, et quam nos uertimus, ipsa est que in eruditorum libris incorrupta et immaculata septuaginta Interpretum translatio reseruatur. Quidquid ergo ab hac discrepat, nulli dubium est quin ita et ab Hebreorum auctoritate discordat.«  Hanc autem communem editionem, que dicit Fulice domus dux est eorum, qua tunc temporis omnes pene utebantur Latini, exposuit B. Augustinus, et post eum Propser, deinde Cassiodorus. De qua uolucre dicit B. Augustinus: »Fulica, sicut omnes nouimus, marina auis est; uel in stagnis est, uel in mari est. Habet quamdam domum, non facile in littore terre, aut nunquam; sed in iis que in media aqua sunt: plerumque ergo in petris quas aqua circumdat.« S. quoque Prosper: »Domus, inquit, fulice que marina est auis, non est in terre foraminibus, neque in ramis arborum, sed in petra que aqua sit circumdata: petra uero intelligitur Christus.« Et Cassiodorus ex B. Augustini et Prosperi in expositione de Sensibus: »Fulica mansueta  auis et nigra est, anate quidem paruior, sed corporis positione consimilis, que in stagnis delectabiliter commoratur. Hec ad baptizandos bene refertur, qui in sacratissimi fontis gratia perseuerant. Horum itaque mansiones, id est baptismatis perseueratio, dux  est passerum qui in cedris nidificant: scilicet quia omnium Christianorum sacer fons dux est, dum eos ad celorum regna perducit.« In libris denique Physicorum, qui de naturis uolucrum, animalium, et serpentium, et arborum, atque herbarum scripserunt, de eadem aue ita relegi: »Fulica, inquiunt, dicta est quod caro eius leporinam sapiat. Lagoos enim lepus dicitur: unde et apud Grecos uocatur. Est enim auis stagnensis, habens nidum in medio aque, uel in petris quas aque circumdant, maritimoque semper delectatur profundo, que dum tempestatem persenserit, fugiens in uado ludit.« Sed et in eisdem libris legi que subiungere procurabo, unde puto, sicut et uos poteritis coniicere, quia Symmachus fulicam pro herodio transtulit.  Scribunt enim iidem physici, dicentes diomedias aues a sociis Diomedis appellatas, quos ferunt fabule in easdem uolucres fuisse conuersos, forma fulice similes, magnitudine agnorum, colore candido, duris et grandibus rostris. Sunt autem circa Apuliam, in insula Diomedia inter scopulos littorum et saxa uolitantes. Iudicant inter suos et aduenas. Nam si Grecus est, propius accedunt et blandiuntur: si alienigena, morsu impugnant et uulnerant, lacrymosis quasi uocibus dolentes uel suam mutationem, uel regis interitum. Nam Diomedes ab Illyriis interemptus est. He autem aues Latine diomedie uocantur, Greci eas herodios dicunt. Hinc beatus Hieronymus in prefata epistola ad Sunniam et Fretelam dicit: »Pro herodio, quod in Hebreo dicitur asida,  Symmachus , id est miluum, interpretatus est. Denique et nos ita uertimus in Latinum: Ibi aues nidificabunt, milui abies domus est: quod scilicet semper in excelsis et arduis arboribus nidos facere consueuerit. Unde et sexta editio manifestius interpretata est: Miluo cupressus ad nidificandum. Pro abietibus autem et cupressis in Hebreo ponitur barusim, quod magis abietes quam cupressos significat.« Et quia duo sunt, sicut uobis tunc dixi, herodiorum genera, demonstrant beatus Hieronymus atque sanctus Gregorius. Unum uidelicet maius, quod nunc ex uerbis physicorum ostendi, de quo et B. Hieronymus in expositione huius uersus dicit: »Illic, inquiens, passeres nidificabunt, sapientes edificabunt herodii, hoc est herodii domus dux est eorum. Maior est  enim omnium uolatilium, qui aquilam uincit et comedit. Alterum minus, de quo est in libro Iob scriptum: Penna struthionis similis est pennis herodii et accipitris .« Unde beatus dicit Gregorius : »Quis herodium et accipitrem nesciat aues reliquas quanta uolatus sui uelocitate transcendat? Struthio uero penne eorum similitudinem habet, sed uolatus eorum celeritatem non habet. A terra quippe eleuari non ualet, et alas quasi ad uolatum specie tenus erigit, sed tamen nunquam se a terra uolando suspendit.« Et item: »Accipitris quippe et herodii parua sunt corpora, sed pennis densioribus fulta, et idcirco cum celeritate transuolant, quia eis parum inest quod aggrauat,  multum quod leuat. At contra struthio raris pennis induitur, et immani corpore grauatur, ut etsi uolare appetat, ipsa pennarum paucitas molem tanti corporis in ere non suspendat. Hec quoque ipsa struthionis penna ad pennas herodii et accipitris similitudinem coloris habet, uirtutis uero similitudinem non habet. Illorum namque concluse et firmiores sunt, et uolatu erem premere uirtute sue soliditatis possunt: at contra struthionis penne dissolute, et uolatum sumere nequeunt, quo ab ipso quem premere debuerant ere transcenduntur.«

Hinc iuxta litteram de fulica et herodiorum generibus ex magnorum scriptis uestre dominationi secundum iussionem uestram scribere studui. Ceterum quia nec uos iussistis, nec indigetis, quem  Dominus docet qui docet hominem scientiam, et a cuius facie est sapientia et intellectus, iuxta typicam uel moralem intelligentiam que hinc catholici doctores tractauerunt, uobis latius scribere non presumpsi, ne referretur mihi illud peticum:

Tu ne forte feras in siluam ligna uiator.
Sed ne in totum preterisse mysticum sensum uiderer, quedam potius significare quam exponere censui. Saturabuntur, inquit Psalmus, ligna campi, id est plebes populorum, gratia spiritali, et cedri libani, id est nobiles atque sublimes mundi, quas Dominus plantauit , qui etiam de diuitibus et illustribus multos iustificauit, qui dicunt: Ipse fecit nos et non ipsi nos, quia sicut nos homines et illustres, ita nichilominus et iustos fecit. Illic passeres  nidificabunt, scilicet in istis cedris Libani, quas gratia Dei plantat et satiat, nidificabunt passeres, hi uidelicet qui elegerunt humilitatem, et relictis que habebant aut uenditis, nichil sibi in hoc seculo reseruarunt, sed diuitum Christianorum domibus agrisque susceptis necessariis solatiis adiuuantur. Qui tamen licet in cedrorum altitudine requiescant, non ipsis cedris ducibus utuntur, sed domus herodii dux est eorum. Herodius enim maioris generis, ut uerbis Hieronymi diximus, maior est omnium uolatilium, qui aquilam, que rex uolatilium sicut leo est bestiarum, uincit et comedit. Sepe enim in Scripturis per aquilam significatur diabolus, et iuxta euangelicam ueritatem, fortem armatum custodientem atrium suum, et in pace sua possidentem,  id est fortem diabolum, mundum qui in maligno positus est, usque ad aduentum Saluatoris male pacato potientem imperio, fortior superueniens Christus uicit, et uniuersa eius arma in quibus confidebat abstulit, et spolia eius, quod est insigne triumphantis, distribuit, quoniam astutias eius dextruxit, et hominibus deceptis ab eo saluatis, captiuam ducens captiuitatem dona distribuit , id est Spiritus sancti dona, que Apostolus enumerat, pro uniuscuiusque captu donauit. Cuius herodii domus, id est rectores Ecclesie, dicente Paulo que domus sumus nos, duces passerum, mundi uidelicet contemptorum, super egenum et pauperem intelligentium, sumptibus sustentatorum  esse noscuntur. Et nec in minore herodii genere hec intelligentia abhorret a uero, cum dicitur: Herodii domus dux eorum. Quia iuxta Apostolum, Christus, cum diues esset propter nos pauper factus est, ut nos ipsius inopia ditaremur . Et propheta de illo dicit: uidimus eum et non erat aspectus, et cetera, usque dum, nec reputauimus eum . Qui nobis reliquit exemplum ut sequamur uestigia eius. Cuius herodii domus dux est passerum, id est mundi contemptorum: quia sepe etiam in secularibus, in quorum cordibus per fidem habitat Christus, et in quorum opere ipsius lucent exempla, non solum ecclesiastici uel monachi, in subditis prelati, in priuatis regia potestate precelsi, uidere ualent quod imitentur: uerum et  unde se reprehendant et erubescant, quia sunt interdum minores merito, qui sunt maiores nomine, et laudabiliores sanctitatis infructuoso honore. Unde propheta dicit: Erubesce, Sidon. Ait enim mare, fortitudo maris dicens . Per Sidon quippe, religionis nomine quasi quadam fortitudine muniti et decorati, per mare autem seculares intelliguntur, qui ut uerus herodius uelocitate uolatus et magnanimitate uirtutis, quasi capiens uolucres semen iuxta uiam comendetes, id est demones uerbum de corde audientium tollentes ne credentes salui fiant, cercet et comprimit, ne tantum possint tentare homines, uelut docet: Discite, inquiens, a me, quia mitis sum et humilis corde , parui sunt apud se in corde, et apud homines laude.  Qui etsi cura rei familiaris ac terrena fragilitate aggrauati, quandiu in hac uita sunt sine culpe contagio esse non possunt, tamen cum eis inest quod  deprimat, multa uirtus bone actionis suppetit que illos in superna sustollat. Unde cum maximo timore ac tremere, cumque maxima sollicitudine continue considerare atque timere debemus, ne nos qui plus ceteris in hoc mundo accepisse aliquid cernimur, ab auctore mundi grauius inde iudicemur. Cum enim augentur dona, rationes etiam crescunt donorum. Tanto ergo esse humilior atque ad seruiendum promptior quisque debet ex munere, quanto se obligatiorem esse conspicit in reddenda ratione. Sciens quia cui plus committitur, plus ab eo exigitur, et iuxta Scripture sententiam: Potentes potenter tormenta patientur, exiguo concedetur misericordia .

Accipite ista succinctius dicta. Si autem iusseritis,  et de hoc et de aliis Scripture sacre sententiis, et pro imposito ministerio, et pro debita uobis obedientia, quoniam apostolica auctoritas obedire in Christo et subiectos regi nos esse debere commendat, sciens scriptum uobis: Interroga sacerdotes legem meam ; et nobis: Audiens ex ore meo sermonem, nuntiabis eis ex me , que ad salutem et instructionem eruditionis uestre proficere poterunt, libentissime quantum ipse dederit, qui fideli seruo promittit: Aperi os tuum, et ego adimplebo illud , et uerbis et litteris disserere et uobis explanare curabo.

Tempora concedat Christus felicia regni
   Huius et eterni rex, tibi chare mihi.
Floreat eternis tecum sapientia donis,
    Ut tibi permaneat laus, honor, atque salus.
Dextera te Christi semper defendat ubique.
   uiue Deo felix et sine fine uale.





uI. AD EPISCOPOS ET PROCERES PROuINCIAE RHEMENSIS DE FIDE CAROLO REGI SERuANDA Cum Ludouicus iterum Caroli fratris sui regnum, illo absente, impeteret anno 875.


 HINCMARUS episcopus ac plebis Dei famulus dilectis fratribus et uenerabilibus episcopis Rhemorum dieceseos.

CAP. I. De communi anxietate nostra, de qua exiguitatem meam dilectio uestra consuluit, proponens mihi uerba sancti Bonifacii pape, quibus dicit ad Hilarium Narbonensem archiepiscopum, exponens  capitulum Niceni concilii de priuilegiis singularum prouinciarum: »Aduertat, inquiens, caritas tua, adeo nos canonum precepta seruare, ut ita constitutio quoque nostra diffiniat, quatenus metropolitani sui unaqueque prouincia in omnibus rebus ordinationem semper exspectet,« que donante Domino ex doctrina Patrum nostrorum sentio scriptis uestre caritati respondeo. Sanctus Ambrosius in epistola  ad Theodosium Augustum inter cetera dicit : »Non est imperiale, libertatem dicendi negare, neque sacerdotale, quid sentias non dicere. Nihil enim in uobis imperatoribus tam populare et tam amabile est, quam libertatem etiam in his diligere, qui obsequio militie uobis subditi sunt. Siquidem hoc interest inter bonos et malos principes,  quod boni libertatem amant, seruitutem improbi. Nihil etiam in sacerdote tam periculosum apud Deum. tam turpe apud homines quam quod sentiat non libere pronuntiare. Siquidem scriptum est: Et loquebar de testimoniis tuis in conspectu regum, et non confundebar . Et alibi: Fili hominis, speculatorem te posui domus Isrel . In eo, inquit, ut si auertatur iustus a iustitiis suis,  et fecerit delictum quia non distinxisti ei, id est non dixisti quid sit cauendum, non retinebitur memoria iustitie eius, et sanguinem eius de manu tua exquiram. Tu autem si dixeris iusto ut non peccet, et ipse non peccauerit, iustus uita uiuet quia dixisti ei, et tu animam tuam liberabis.« Et Dominus in Euangelio: Qui, inquit, me erubuerit et meos sermones, hunc Filius hominis erubescet, cum uenerit in maiestate sua, et Patris, et sanctorum angelorum .

CAP. II. Igitur dicamus libere, Domini sacerdotes, que dicuntur notabilia et reprehensibilia de rege nostro, et que dicuntur laudabilia promissa de fratre eius domno rege Ludouico, qui uenturus asseueratur in hoc regnum fratris sui, ut que frater eius in eo perperam egit ipse corrigat, et quod per negligentiam  frater eius admisit, ipse per diligentiam emendare procuret. Quatenus si rex noster ea legerit que de illo dicuntur, si uera sunt illa corrigat, si autem uera non sunt, de cetero admittere caueat. Si autem et frater eius domnus Ludouicus ea legerit, que de fratre illius dicuntur notabilia caueat, et que de illo laudabilia promittuntur exsequi studeat. Nos autem episcopi et regni primores, secundum ordines nostros, in maiorum doctrina seu exemplis, quid nobis sequendum, quidue cauendum sit, conspiciamus.

CAP. III. Et pretermissis aliis uicissitudinibus altercationum de regno, inter principes nostros temporibus nostris habitis ante hos sexdecim annos, quando rex noster domnus Carolus et domnus Ludouicus cominus, preparatis utrinque armatorum cuneis  et erectis uexillis, secus locum qui Breona dicitur conuenerunt, populus qui cum domno Carolo erat ex parte maxima illum reliquit, sicque eumdem regem Carolum pridie Idus Nouembris inde abire cegit. Tertio autem mense Carolo reuertente, qui cum domno Ludouico erant, ab eo separati, et solitario pene relicto, insequente illum Carolo, de pago Laudunensi ad propria redire destitutione sua fecerunt. Nunc autem, quia domnus Carolus nos et regnum istud sponte reliquit et in Italiam perrexit, domnus noster Ludouicus multorum oribus accipere regnum istud hostiliter uenturus asseueratur, et domnus Carolus bellatorum acies, quas uulgari sermone scaras uocamus, dispositas, et eisdem aciebus primores deputatos ad resistendum fratri suo, ne  regnum illius occupare ualeat, habere dicitur, qui iussione uxoris sue, cum filio suo Ludouico, regnum suum ab omnibus tam Christianis quam paganis hostibus, cum consilio et auxilio episcoporum ac ceterorum consiliariorum suorum defendant, donec ipse adepto regno ad quod accipiendum iuit, auxiliante Domino reuertatur in pace.

CAP. Iu. Qua de re nobis episcopis satis agendum est, ne in consilio, quod a nobis reipublice ministri secundum domni regis mandatum petierint, a nostro ministerio excidamus, et ne de auxilio, quantum Deus unicuique nostrum posse dederit, abscedamus, sequentes sententiam Domini dicentis: Reddite que sunt Cesaris Cesari, et que sunt Dei Deo  . In auxilio igitur prebeamus arma diuina, ieiunia, orationes, lacrymas, implorationes ad sanctorum suffragia, et auxilia diuina per nos nostrasque parochias, ut non effundatur sanguis Christianus seditionali certamine inter fratres et cognatos atque propinquos, sicut iam fuisse factum in Fontanido dolemus, et de omnibus hostibus tam Christianis quam paganis, per sanctorum merita et intercessiones, det Dominus propitius pacem in diebus nostris, ut ope misericordie sue adiuti, et a peccato simus semper liberi, et ab omni perturbatione securi.

CAP. u. Si enim contra paganos bellum immineret, consilium daremus bellatoribus nostris, et hortaremur eos adhortationibus, quas in litteris ecclesiasticis  legimus. Nunc autem, quia ciuile, et plusquam ciuile bellum inter Christianos instare opinamur, Patrum innitentes uestigiis, uideamus quid ad hec sit nobis agendum. Sanctus Ambrosius in epistola ad sororem, suam historiam persecutionum suarum narrans, inter cetera dicit : »Dominica, post lectiones atque tractatum, dimissis cathechumenis, symbolum aliquibus competentibus in baptisteriis tradebam basilice. Illic nuntiatum est mihi, comperto quod ad Portianam basilicam de palatio decanos misissent ut uela suspenderent, populi partem eo pergere. Ego tamen mansi in munere, missam facere cepi. Dum offero, raptum cognoui a populo Castulum quemdam, quem presbyterum dicerent Ariani. Hunc autem in platea offenderant transeuntes.  Amarissime flere, et orare in ipsa oblatione Deum cepi ut subueniret, ne cuius sanguis in causa Ecclesie fieret, certe ut meus sanguis pro salute non solum populi, sed etiam pro ipsis impiis effunderetur. Quid multa? Missis presbyteris et diaconibus eripui iniurie uirum.«

CAP. uI. Paria et beatum Augustinum de Donatistis fidelium persecutoribus sensisse legimus. Et sanctus Gregorius in homilia Euangelii : »Una, inquit, et summa est probatio caritatis, si et ipse diligitur, qui aduersatur. Hinc est, quod ipsa ueritas et crucis patibulum sustinet, et tamen ipse suis persecutoribus affectum dilectionis impendit dicens: Pater, ignosce illis, quia nesciunt quid faciunt . Quid ergo mirum si  inimicos diligant dum uiuunt, quando et tunc diligit magister inimicos cum occiditur?« Sic et Stephanum Romane sedis pontificem egisse in gestis eius legimus, quando ad Pippinum in Franciam uenit pro S. Petri iustitiis super Haistulphum regem nefandissimum obtinendis. Nam cum inclytus rex Pippinus nec precibus, nec munerum oblationibus posset obtinere apud prefatum regem quiddam de sancti Petri iustitiis, exercitum aduersus eum mouit. Sed papa sanctus, ne sanguis effunderetur Christianorum, admonitiones et obsecrationes apostolicas exhibuit, et apud domnum Pippinum obtinuit. Sed Haistulfus superbia elatus super Francos, qui ad custodiam propriarum secundum iussionem Pippini  clusarum uenerant, fidens in sua ferocitate subito aperiens clusas, super eos diluculo cum plurimis irruit exercitibus. Sed iustus Iudex Dominus Deus et Saluator noster iehsu Christus uictoriam paucissimis illis tribuit Francis, et multitudinem illam Longobardorum superantes trucidauerunt, et Haistulfus fugam arripuit, et a Pippino superatus Deo auspice fuit.

CAP. uII. Exhibeamus etiam unusquisque nostrum pro uiribus contra omnes hostes sancte Ecclesie et principis nostri milites de ecclesiis nostris, qui cum primoribus ad hoc deputatis dimicent, prout Dominus auxilium dederit, et cooperari dignatus fuerit, unde sicut fuerit uoluntas in celo sic fiat. Consilium autem in huiusmodi congressione, si a nobis requisierint  primores acierum, quia scriptum est: Dominus dissipat consilia gentium, reprobat autem cogitationes populorum, et reprobat consilia principum, consilium autem Domini in eternum manet , quod salubrius illis consilium dare possimus, quam quod Dominus in Euangelio monstrat, inuenire nequimus. Quis, inquit, rex iturus committere bellum aduersus alium regem, nonne sedens prius computat, si possit cum decem millibus occurrere ei, qui cum uiginti millibus uenit ad se? alioquin adhuc illo longe agente legationem mittens rogat ea que pacis sunt .

CAP. uIII. Quia longe ante nos de his qui anxietatibus et ingentibus malis premuntur, etiam apud nationes tritum uulgi sermone prouerbium: Inter  malleum sunt et incudem, legimus, et nos de frequentibus paganorum infestationibus et ceteris anxietatibus, quibus diutius premimur, uerbis taceamus, et gemitibus ac suspiriis exclamemus. Inter duos reges carne fratres, de hoc regno in quo degimus satagentibus, uelut inter malleum et incudem, episcopi sumus. Si enim, quia secessit longius in regnum aliud rex noster, in aduentu superuenturi regis, ecclesias nostras quaquauersum nemine persequente, uel preiudicium, ut dicitur, inferre moliente, fugientes discesserimus, et nos ad superuenturi tutelam regis non contulerimus, presertim, cum superuenturus rex, ut fertur, dicat se non uenire ad regnum inuadendum, sed ad destitutum restituendum et defendendum, et pacem ac iustitiam in eo procurandam,  et sancte Ecclesie ac eius sacerdotibus debitum honorem ac defensionem exhibendam, et nos et oues nobis commisse periclitari uidebimur. Nos quidem, quia non pastores sed mercenarii, et apud Deum et apud homines iudicabimur: oues autem nobis commisse, quia sine pastore errabunt uel dispergentur, et facultates ecclesiastice, quibus sustentari debent, uelut relicte sine custodibus, diripientur ac uastabuntur, si defuerit uirtus principis, cuius potestate defendantur, uel custodes, qui pro ouibus et earum alimoniis principi et defensori ac tutori Ecclesie suggerant.

CAP. IX. Si autem rex noster reuersus fuerit, infidelitatis nos arguet, sicut quosdam fecit, quando a  Breona pergens, et non desolatos relinquens, post aliquod tempus reuersus fuit: licet causa nostra a causa illorum, quos tunc redarguit, satis habeatur dissimilis. Nam nos quacunque ducti cupiditate, uel turpi lucro illecti, regem alium in regnum istud, sicut illi fecerunt, non inuitauimus, neque regem nostrum reliquimus, et alteri nos absque necessitate contulimus, sed a rege nostro relicti, et alterius potestati expositi, nos iudicio regis regum exspectantes commisimus. Sed inter hec et undique nos circumstant angustie. Si enim relicti a rege nostro superuenientis regis potestati nos contulerimus, mors nobis est; si autem non egerimus, Ecclesiarum nostrarum et ouium nobis commissarum custodie inuigilare nequibimus, et aut nunc in manum superuenturi  regis, aut si rex noster reuersus fuerit, in manus illius incidemus.

CAP. X. Et quid ad apostoli Ioannis uerba respondebimus dicentis: Qui dicit se in Christo manere, debet sicut ille ambulauit et ipse ambulare ; qui dicit: Sicut nouit me Pater, et ego agnosco Patrem, et animam meam pono pro ouibus meis?  Ac si aperte, inquit Gregorius , dicat: In hoc constat quia et cognosco Patrem et cognoscor a Patre, quia animam meam pono pro ouibus meis, id est, ea caritate, qua pro ouibus morior, quantum Patrem diligam ostendo. Et idem prefatus apostolus Ioannes dicit : Qui dicit se nosse Deum, et mandata eius non custodit, mendax est. Melius est igitur nos incidere in manus hominum,  si Deus ita permiserit, quam derelinquere legem, id est mandatum Dei, ut non deseramus oues nobis a Deo commissas, qui animam suam posuit pro ouibus suis. In quo ostensa est nobis uia, qua sequamur, apposita forma cui imprimamur. Debemus ergo et nos, si necesse fuerit, pro fratribus nostris animas nostras ponere et non oues nostras deserere.

CAP. XI. Nunc autem qualiter regnum istud undique a Paganis et falsis Christianis, scilicet Britonibus, sit circumscriptum, et ut ita dicamus, uiscerali commotione de his qui aliquandiu in eo fideles ac utiles uisi fuerant exstitisse, sit perturbatum: et que conditio de regnis nepotum suorum inter illum et fratrem eius sit sacramento firmata, utinam aut ignoraretur,  aut inter eos ipsa conditio seruaretur, et neque discordia Ecclesiarum presules, et serui ac ancille Domini inquietarentur, et Christianus populus affligeretur, ac inter regni primores uiscerale bellum insurgeret, et rapine ac depredationes rerum ecclesiasticarum, atque diuitum seu pauperum conflagrarent. At si pro his dictis  nobis sacerdotibus uis aliqua a quocunque fuerit illata, sicut quidam Sapiens dixit, feramus equo animo, et utamur foro, donec inuicta felicitas finem malis imponat.

CAP. XII. Scimus enim dicente Apostolo, quoniam  Omnes qui pie uolunt uiuere persecutionem patiuntur . Sed  non sunt condigne passiones huius temporis ad superuenturam gloriam, que reuelabitur in nobis. Et Dominus beatos eos dicit qui persecutionem patiuntur propter iustitiam . Neque enim dubitandum est quia beatus Ioannes Baptista, ut pro Redemptoris nostri quem precurrebat testimonio, carcerem et uincula sustinuit, pro ipso et animam posuit, cui non est dictum a persecutore ut Christum negaret, sed ueritatem reticeret, et tamen pro Christo occubuit. Quia enim Christus ipse ait: Ego sum ueritas , ideo utique pro Christo, quia pro ueritate sanguinem fudit, constanter dicens regi: Non licet tibi habere uxorem uiuentis fratris tui . Et  nos, si quia dicimus, quod et a plebeiis conqueri audimus, quoniam non oportuerat regem nostrum regnum istud, a paganis undique circumdatum, et intra commotum et non solidum, inconsulte dimittere, ac quos regendos et defendendos iudicio Dei suscepit, et qui ad hoc illi se commendauerunt, relinquere ac deserere, et quia dicimus, non debere fratrem suum regnum eius, post prestita inter eos sacramenta, que rex noster, quantum ex ipso est, seruare se uelle dicit, inuadere, aliquod incommodum passi fuerimus, patienter illata portemus pro Christo, quia pro ueritate illa sustinebimus, imitatores pro modulo nostro eorum qui ibant gaudentes, quoniam digni habiti sunt pro nomine Iesu contumeliam pati .

 CAP. XIII. uerum, quia, ut prediximus, inter malleum et incudem positi sumus, et quod inter malleum et incudem ponitur, aut frangitur uel conquassatur, uel producitur et formatur, sicut in Numerorum libro legimus precepisse Dominum Moysi , ut faceret tubas argenteas inter malleum et incudem productiles, que clangore suo ad solemnitates Dei populum exercitarent, atque audientium animos ad bellum accenderent. Et sanctus Dauid dicit: Psallite Domino in tubis ductilibus . Et Apostolus dicit: Quecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus . Et: Mementote prepositorum uestrorum, qui uobis locuti sunt uerbum Dei, quorum intuentes exitum  conuersationis imitamini fidem . Queramus tubas argenteas inter malleum et incudem productas, id est eloquia Domini, quod est argentum igne examinatum, purgatum septuplum , relucentes et uirtute uigentes, quorum doctrina ad bellum necessarium et imminens discamus in perturbationis nostre angore quid nobis agendum sit, ne inter malleum et incudem frangamur uel conquassemur, sed producamur atque formemur, ut per eorum uestigia inoffenso pede gradientes non aberremus.

CAP. XIu. Sanctus Ambrosius in libello quem obtulit ualentiniano imperatori contra Auxentium, inter cetera ita dicit ad locum : »Utinam imperator  non denuntiasses ut quo uellem pergerem. Quotidie prodibam, nemo me asseruabat. Debuisti me quo uolueras destinare, quem ipse omnibus offerebam. Nunc mihi a sacerdotibus dicitur, non multum interesse, utrum uolens relinquas an tradas altare Christi: cum enim reliqueris, trades.« Et hinc in sermone ad populum in Ecclesia  »:uideo uos preter solitum subito esse turbatos atque obseruantes mei. Miror quid hoc sit, nisi forte quia per tribunos me uidistis aut audistis imperiali mandato esse conuentum, ut quo uellem abirem hinc, et si qui uellent sequendi potestatem haberent. Metuistis ergo ne Ecclesiam desererem, et dum saluti mee timeo, uos relinquerem? Sed quid et ipse mandauerim potuistis aduertere, deserende Ecclesie mihi  uoluntatem subesse non posse, quia plus Dominum mundi, quam seculi huius imperatorem timerem. Sane si me uis aliqua abduceret ab Ecclesia, carnem meam exturbari posse, non mentem: paratum me esse, ut si ille faceret quod solet esse regie potestatis, ego subirem quod sacerdotis esse consueuit. Quid ergo turbamini? uolens nunquam uos deseram, coactus repugnare non noui; dolere potero, potero flere, potero gemere: aduersus arma, milites, Gothos quoque, lacryme mee arma sunt: talia enim munimenta sunt sacerdotis. Aliter nec debeo, nec possum resistere; fugere autem et relinquere Ecclesiam non soleo, ne quis grauioris pene metu factum interpretetur. Scitis et uos ipsi, quod soleam imperatoribus deferre, non cedere: suppliciis me libenter  offerre.« Et post aliquanta: »Petrus quoque apostolus  utriusque rei uobis dedit exemplum. Nam ubi eum Herodes quesiuit et cepit, recepit in carcerem. Non enim recesserat Dei seruulus, sed steterat timoris ignarus. Orabat pro eo Ecclesia, sed Apostolus in carcere quiescebat, quod est indicium non timentis. Missus est angelus qui dormientem excitaret, per quem Petrus productus e carcere mortem ad tempus euasit. Idem Petrus postea uicto Simone, cum precepta Dei populo seminaret, doceret castimoniam, excitauit animos gentilium, quibus eum querentibus Christiane anime deprecate sunt ut paulisper cederet: et quamuis esset cupidus passionis, tamen contemplatione populi precantis inflexus est. Rogabatur enim ut ad instituendum et  confirmandum populum se reseruaret. Quid multa? Nocte muro egredi cepit, et uidens sibi in porta Christum occurrere, urbemque ingredi, ait: Domine, quo uadis? Respondit Christus: uenio Romam iterum crucifigi. Intellexit Petrus ad suam crucem diuinum pertinere responsum. Christus enim non poterat iterum crucifigi, qui carnem passione suscepte mortis exuerat. Quod enim mortuus est, peccato mortuus est semel: quod autem uiuit, uiuit Deo . Intellexit ergo Petrus quod iterum Christus crucifigendus esset in seruulo. Itaque sponte remeauit, interrogantibus Christianis responsum reddidit, statimque correptus per crucem suam honorificauit Dominum Iesum. uidetis igitur, quod in seruulis suis  pati uelit Christus.« Et paulo post: »Ego ipse non quotidie uel uisitandi gratia prodibam, uel pergebam ad martyres? non regiam palatii pretexebam eundo atque redeundo? et tamen nemo me tenuit, cum exturbandi me haberent ut prodiderunt postea uoluntatem, dicentes: Exi de ciuitate, et uade quo uis. Exspectabam, fateor, magnum aliquid: aut gladium pro Christi nomine, aut incendium. At illi delicias mihi pro passionibus obtulerunt: sed athleta Christi non delicias, sed passiones suas exigit. Nemo ergo uos turbet, quod aut carrum preparauerant aut dura, ut uidebatur sibi, Auxentii ipsius qui se dicit episcopum ore iactata. Plerique narrabant percussores premissos, penam mortis esse decretam. Nec illa timeo, et ista non desero. Quo enim abibo, ubi omnia plena  gemitus sint atque lacrymarum?« In historia Theodoriti  legitur quia, dum de Ecclesia Ambrosius iuberetur exire ait: Ego sponte hoc non ago, ne lupis ouium septa contradere, aut blasphemantibus Deum uidear. Hic si placet occide. Hoc loco mortem prona suscipio uoluntate.

CAP. Xu. Igitur nobis non solum sequendum, sed et amplectendum est pro fide ac ueritate, si contigerit, quod de se beatus dicit Ambrosius loquens ad Ecclesiam suam : »uolens nunquam uos deseram, coactus repugnare non noui. Dolere potero, potero fiere, potero gemere; aliter nec debeo, nec possum resistere. Fugere autem et relinquere Ecclesiam non soleo.« Sic enim egerunt sancti predecessores nostri, ut in ecclesiasticis  historiis legimus, beatus Hilarius Pictauensis, Paulinus Treuerensis, Dionysius Mediolanensis, Eusebius uercellensis, Ioannes Constantinopolitanus, et multi alii, quorum dicta et exempla usque hodie in sancta florent Ecclesia, quorum, iuxta Pauli uocem, Intuentes exitum conuersationis imitari debemus fidem atque exempla . Et de ita expulsis a sedibus suis episcopis pro fide et ueritate, sicut prefati sancti episcopi expulsi imperiali crudelitate fuerunt, sacri canones Sardicenses dicunt : »Ut si aliquis episcopus uim perpessus est, et inique expulsus pro disciplina et catholica confessione, uel pro defensione ueritatis, effugiens pericula innocens et deuotus ad aliam uenerit ciuitatem, non prohibeatur immorari, quandiu aut redire possit,  aut iniuria eius remedium acceperit, etiam et larga benignitate humanitas ei est exhibenda.«

CAP. XuI. Et hinc sanctus Gregorius  ad uniuersos episcopos per Illyricum: »Fratres, inquit, cepiscoposque nostros, quos et captiuitatis diuersarumque necessitatum angustie comprimunt, debetis consolandos conuicturosque uobiscum in ecclesiasticis sustentationibus libenter suscipere: non quidem ut per communionem episcopalis throni dignitas diuidatur, sed ut ab Ecclesia iuxta possibilitatem sufficientie debeant alimenta percipere. Sic enim et proximum in Deo, et Deum in proximo diligere comprobamur. Nullam quippe eis nos in uestris Ecclesiis auctoritatem tribuimus,  sed tamen eos uestris contineri summopere hortamur.« Qualiter etiam, uel pro quibus causis episcopi Ecclesias suas sine detrimento ordinis ac anime sue ad tempus deserere ualeant, sanctus Augustinus in epistola ad Honoratum episcopum  inter cetera ostendit, dicens: »Restat ut nos, quorum ministerium quantulecunque plebi Dei ubi sumus manenti ita necessarium est, ut sine hoc eam non oporteat remanere, dicamus Domino: Esto nobis in Deum protectorem, et in locum munitum . Sed hoc consilium propterea tibi non sufficit ut scribis, ne contra Domini preceptum uel exemplum facere nitamur, ubi fugiendum esse de ciuitate in ciuitatem monet. Recolimus enim uerba dicentis: Cum autem persequentur  uos in ciuitate ista, fugite in aliam . Quis autem credat ita hoc Dominum fieri uoluisse, ut necessario ministerio, sine quo uiuere nequeunt, deserantur greges quos suo sanguine comparauit? Nunquid hoc fecit ipse, quando portantibus parentibus in Aegyptum paruulus fugit , qui nondum Ecclesias congregauerat, quas ab eo desertas fuisse dicamus? Nunquid quando apostolus Paulus, ne illum comprehenderet inimicus, per fenestram in sporta submissus est , et effugit manus eius, deserta est que ibi erat Ecclesia necessario ministerio, et non ab aliis fratribus ibidem constitutis quod oportebat impletum est ? Eis quippe uolentibus hoc Apostolus fecerat, ut seipsum seruaret Ecclesie, quem proprie persecutor ille  querebat. Fugiant omnino de ciuitate in ciuitatem, quando eorum quisquam specialiter a persecutoribus queritur, ut ab aliis, qui ita non requiruntur, non deseratur Ecclesia, sed prebeant cibaria conseruis suis, quos aliter uiuere non posse nouerunt. Cum autem omnium, id est, episcoporum et clericorum est commune periculum, ii qui aliis indigent non deserantur ab his quibus indigent. Aut igitur ad loca munita omnes transeant, aut qui habent remanendi necessitatem, non relinquantur ab eis, per quos illorum est ecclesiastica supplenda necessitas, ut aut pariter uiuant, aut pariter sufferant, quod eos paterfamilias uolet perpeti. Quod si contigerit, ut siue alii maius, alii minus, siue omnes equaliter patiantur, qui eorum sint qui pro aliis patiuntur  apparet, illi scilicet, qui cum se possent talibus malis eripere fugiendo, ne aliorum necessitatem desererent manere maluerunt. Hinc maxime probatur illa caritas, quam Ioannes apostolus commendat dicens : Sicut Christus animam suam pro nobis posuit, sic et nos debemus animas pro fratribus ponere. Nam qui fugiunt, uel suis deuincti necessitatibus fugere non possunt, si comprehensi patiuntur, pro seipsis non pro fratribus utique patiuntur. Qui uero propterea patiuntur quia fratres, qui eis ad Christianam salutem indigebant, deserere noluerunt, sine dubio suas animas pro fratribus ponunt.«

CAP. XuII. Sic enim fecit sanctus Nicasius Rhemorum  episcopus, qui tempore uandalorum in persecutione generali suam non deseruit ciuitatem, et intra parietes ecclesie martyrio meruit coronari. Sic eodem tempore sanctus Anianus, sicut in sacris historiis legitur. Sic beatus Lupus, ut in eius hymno canitur: Dum bella cuncta perderent, orando Trecas muniit. Sic sanctus Remigius Rhemorum episcopus, superuenientibus Francis paganis in Belgicam dieceseos sue prouinciam, Ecclesiam suam non deseruit, sed orationibus, et sanctis exemplis ferocitatem gentis perdomuit, et in uerbis suis monstra placauit: et non solum prouinciam suam a gladio gentili eripuit, uerum et gentem paganam ad fidem Christi, cooperante gratia, conuertit, et tria millia paganorum una cum rege in uigilia sancti Pasche  ad gratiam baptismi perduxit, rite obseruans quod sanctus Gregorius in homilia Ezechielis prophete Danielis exponens sententiam : Thronus eius flamma ignis, rote eius ignis accensus. »Hi enim, inquit, qui animarum custodes sunt, et pascendi gregis onera susceperunt, mutare loca minime permittuntur: sed quia uno in loco positi diuinitatis in se presentiam portant et ardent, thronus Dei flamma ignis dicitur.« Et hinc sanctus Augustinus in prefata epistola ad Honoratum episcopum  ad locum dicit: »Cur enim sibi putant indifferenter obediendum precepto, ubi legunt de ciuitate in ciuitatem esse fugiendum, et mercenarium non exhorrent, qui uidet lupum uenientem et fugit, quoniam non est ei cura de ouibus?« Et  paulo post: »Fugit Apostolus, cum a persecutore proprie ipse quereretur, aliis utique necessitatem similem non habentibus, a quibus illic ministerium absit ut desereretur Ecclesie. Sic fugit sanctus Athanasius Alexandrie episcopus, cum eum specialiter apprehendere Constantius cuperet imperator.«

CAP. XuIII. Legimus etiam in epistolis magni Leonis pape, quod cum Eutychiana heresis in Orientalibus partibus conflagraret, ab imperatore idem apostolicus pontifex, sed et Hesperiarum partium pontifices ad uniuersalem synodum fuerint euocati. Unde idem sanctus Leo, ut proprie ipsius uerba ponamus, inter cetera rescripsit ad Theodosium  Augustum : »Quamuis ad diem concilii episcopalis, quem pietas uestra constituit, occurrere me ratio nulla permittat, cum nec aliqua ex hoc exempla precesserint, et temporalis necessitas me non patiatur deserere ciuitatem.« Et ad Pulcheriam Augustam : »Nam, inquit, illud quod pietas imperatoris etiam me credidit debere interesse concilio, etiamsi secundum aliquod precedens exigeretur exemplum, nunc tamen nequaquam posset impleri, quia rerum presentium nimis incerta conditio a tante urbis populis me abesse non sineret, et in desperationem quamdam animi tumultuantium mitterentur, si per occasionem cause ecclesiastice uiderer patriam et apostolicam sedem uelle deserere. Quia igitur ad publicam  utilitatem pertinuisse cognoscitis, ut salua clementie uestre uenia, caritati me et precibus ciuium non negarem, etc.« Et in epistola ad Martianum Augustum : »Sacerdotes prouinciarum omnium congregari presentis temporis necessitas nulla ratione permittit, quoniam ille prouincie, de quibus maxime sunt euocandi, inquietante bello, ab Ecclesiis suis eos non patiuntur abscedere. Et in Canonibus Africe prouincie  legimus episcopos de Numidia prouincia iuste et rationabiliter excusatos, quia legatos ad uniuersale concilium etiam pro communibus et ecclesiasticis negotiis non miserunt, quoniam tumultu tironum propriis necessitatibus in ciuitatibus suis, aut impediti, aut excusati remanserunt.«

 CAP. XIX. Hinc ergo est colligendum, si cause fidei et generali ecclesiasticarum definitionum negotio ciuium caritas, que attestante Apostolo maior est fide , preponi debet, sicut uerbis sancti Leonis et sacrorum canonum demonstratur, utrum pro quacunque alia causa Ecclesias et oues nobis commissas sine periculo ualeamus dimittere, et in alias quascunque partes secedere. Denique cum partem Imperii contra Theodosium et ualentinianum Maximus usurpauit et cogeret episcopos uel contra fidem agere, uel Ecclesias suas deserere, aut alio quolibet modo persequi, sanctus Martinus eiusdem Maximi presentiam et colloquium non declinauit, minime autem Ecclesiam suam desuerit. Sed cum plures ex diuersis partibus episcopi ad Maximum  ferocis ingenii uirum et bellorum ciuilium uictoria elatum conuenissent, et feda circa principem omnium adulatio notaretur, in solo Martino apostolica auctoritas permanebat. Nam etsi pro aliquibus supplicandum regi fuit, imperauit potius quam rogauit, et a conuiuio eius frequenter rogatus abstinuit, dicens se mense eius participem esse non posse, qui imperatores, unum regno, alterum uita expulisset. Postremo, cum Maximus se non sponte sumpsisse imperium affirmaret, sed impositam sibi a militibus diuino nutu regni necessitatem armis defendisse, et non alienam ab eo Dei uoluntatem uideri, penes quem tam incredibili euentu uictoria fuisset, nullumque ex aduersariis nisi in acie occubuisse,  tandem uictus uel ratione uel precibus ad conuiuium uenit.

CAP. XX. Et item in uita illius scriptum est ita : »Quo tempore primum episcopus datus est, fuit ei necessitas adire comitatum. ualentinianus tum maior rerum potiebatur. Is cum Martinum ea petere cognouisset que prestare nolebat, iussit eum palatii foribus arceri. Etenim ad animum illius immitem ac superbum uxor accesserat Ariana, que totum illum a sancto uiro, ne ei debitam reuerentiam prestaret, auerteret. Itaque Martinus, ubi semel atque iterum superbum principem frustra adire tentauit, recurrit ad nota presidia. Cilicio obuoluitur, cinere conspergitur, cibo potuque abstinet, orationes diebus noctibusque perpetuat.«  Et post aliquanta: »Nec exspectatis Martini precibus, prius omnia prestitit quam rogaretur. Colloquio illum atque conuiuio frequenter adsciuit.« Et paulo post : »Maximus imperator rempublicam gubernabat, uir omni uite merito predicandus, si ei uel diadema non legitime tumultuante milite impositum repudiare, uel armis ciuilibus abstinere licuisset. Sed magnum imperium nec sine periculo renui, nec sine armis potuit teneri. Hic Martinum sepius euocatum receptumque intra palatium uenerabiliter honorabat. Totus illi cum eo sermo, de presentibus, de futuris, de fidelium gloria, de eternitate sanctorum, cum interim diebus ac noctibus de ore Martini regina pendebat, euangelico illo non inferior exemplo, pedes sancti fletu rigabat, crine tergebat. Martinus,  quem nulla unquam femina contigisset, istius assiduitatem, imo potius seruitutem, non poterat euadere. Non illa opes regni, non imperii dignitatem, non diadema, non purpuram cogitabat: diuelli a Martini pedibus solo strata non poterat; postremo a uiro suo poposcit, deinde Martinum uterque compellunt, ut ei, remotis omnibus ministris, preberet sola conuiuium; nec potuit uir beatus obstinatius reluctari. Componitur castus regine manibus apparatus: sellulam ipsa consternit, mensam admouet, aquam manibus subministrat, cibum quem ipsa coxerat apponit.« Et reliqua, que lector in suis locis plenius inuenire ualebit.

CAP. XXI. Sanctus Ambrosius cum imperatoribus suis Theodosio et ualentiniano agebat, et legationem  ad Maximum ab imperatore suo ualentiniano suscepit . Quam qui uoluerit scire quomodo strenue peregerit, et qualiter Maximum redarguerit, nec tamen eius colloquium declinauerit, legat librum ipsius, quem de legatione sua exsecuta ad eumdem ualentinianum conscripsit. uerum, sicut in uita beati Ambrosii a sancto Paulino postea Nolano episcopo scripta legitur, egresso Theodosio de Italia, et Constantinopoli constituto, ualentiniano Augusto intra Gallias posito, Eugenius tyrannice imperium usurpauit, et aram uictorie, et sumptus ceremoniarum, quod ualentinianus auguste memorie adhuc in minoribus annis constitutus petentibus denegauerat, oblitus fidei sue, concessit. Hoc ubi Ambrosius cognouit, relicta ciuitate Mediolanensi, ad quam  Eugenius festinato ueniebat, ad Tusciam usque descendit, declinans magis aspectum sacrilegi uiri, quam formidans imperantis iniuriam. Nam et epistolam ad eumdem dedit, in qua conuenit conscientiam illius de sacrilegio: cuius aspectum atque colloquium non declinauit pro usurpato imperio, sed pro admisso sacrilegio.

CAP. XXII. Sic secuti sunt beatus Martinus, atque S. Ambrosius sententiam apostoli Pauli dicentis: Nolite communicare operibus infructuosis tenebrarum, magis autem et redarguite . Hinc beatus Augustinus : »Duobus, inquiens, modis non te maculat malus: si ei non consentias, et si redarguas. Hoc est non communicare,  non consentire. Communicatur quippe, quando facto eius consortium uoluntatis uel approbationis adiungitur. uidete quemadmodum Apostolus utrumque complexus est: Nolite communicare, magis autem et redarguite . Quid est, nolite communicare? nolite consentire, nolite laudare, nolite approbare. Quid est, magis autem et redarguite? reprehendite, corripite, cercete. Deinde in ipsa correptione, uel cercitione alienorum peccatorum cauendum est, ne se extollat, qui alterum corripit, et apostolica illa cogitanda sententia: Quapropter qui se putat stare, uideat ne cadat. Foris terribiliter personet increpatio, intus lenitatis teneatur dilectio. Neque ergo consentientes simus malis ut approbemus, neque superbientes ut insultanter arguamus.«  Hec sunt que sancti predecessores ac patroni nostri secundum tramitem sanctarum Scripturarum iuxta episcopale ministerium egerunt, et nobis in huiusmodi anxietatibus positis agenda atque sequenda suis posteris reliquerunt.

CAP. XXIII. Ceterum qualiter et per quos agendum sit erga eos, qui regnum regis inuadunt, ueridice monstrant historie . Ait enim Theodoretus: »Cumque audisset Maximus que rursus contra Ambrosium magniloquum predicatorem ueritatis agerentur, scripsit ualentiniano ut bellum quod agebatur contra Ecclesias solueretur, monens ut paternam non amitteret pietatem, adiecitque etiam minas belli, et nisi quiesceret, uerba operibus adimpleret. Quamobrem sumens exercitum uenit Mediolanum, ubi tunc  ille degebat. Porro ualentinianus agnoscens eius inuasionem fugit in Illyricum, experimento cognoscens que mala matris consilio sustineret. Porro Theodosius audiens que a Iustina fuerant gesta, et a tyranno scripta, fugienti ualentiniano rescripsit non esse mirandum, si imperatori quidem terror, tyranno uero potestas accresceret, cum imperator impietati rebellis exstitisset, tyrannus autem ei auxilia commodaret, et propterea ille quidem fugeret nudus, iste uero armaretur aduersus nudum.« Et Socrates : »uerum imperator Theodosius dum tyrannum aggrederetur, cognoscentes Maximi milites presentiam instructionis imperialis, et signorum eius aduentum, ne fame quidem ipsius impetum sustinere ualuerunt, sed apprehendentes tyrannum uinctum ei  protinus obtulerunt, qui eorum consulatu peremptus est septimo et uicesimo die Augusti mensis.«

CAP. XXIu. Et in historia uite beati Ambrosii a sancto Paulino conscripta legitur: »Profectus itaque sacerdos de Thuscie partibus Mediolanum reuertitur, iam inde egresso Eugenio contra Theodosium imperatorem, ibique Christiani imperatoris prestolabatur aduentum, securus de Dei potentia, quod non traderet credentem in se hominibus iniustis, nec relinqueret uirgam peccatorum super sortem iustorum, ne extenderent iusti ad iniquitatem manus suas. Promiserat enim Argobastes tunc comes, et Fabianus prefectus, Mediolano egredientes, cum uictores reuerterentur, stabulum se esse facturos  in ecclesia Mediolanensi, atque clericos sub armis probaturos. Sed miserandi homines, cum demonibus male creduli sunt, et aperiunt os suum in blasphemiam contra Deum, spem sibi uictorie ademerunt. Causa autem commotionis hec fuit, quia munera imperatoris, qui se sacrilegio commiscuerat, ab Ecclesia respuebantur, nec orandi illi cum Ecclesia societas tribuebatur. Sed Dominus, qui Ecclesiam suam tueri consueuit, de celo iaculatus est iudicium, atque omnem uictoriam ad religiosum imperatorem transtulit Theodosium.«

CAP. XXu. Si querit denique aliquis cur sanctus Martinus ac beatus Ambrosius Maximum, qui duos imperatores, alterum uita, alterum regno expulit, a corpore et sanguine Domini non excommunicauerint,  sed tantum redarguerint, et beatus Ambrosius Eugenium tyrannum et sacrilegum non excommunicarit, sicut religiosum et christianum imperatorem Theodosium pro excessu notissimo, accipiat de catholicorum et notissimorum uirorum doctrina sibi redditam rationem. Ait enim beatus Ambrosius de obitu Theodosii inter cetera: »Dilexi, inquiens, uirum, qui magis arguentem quam adulantem probaret. Strauit omne, quo utebatur, insigne regium, defleuit in Ecclesia publice peccatum suum, quod ei aliorum fraude obrepserat, gemitu et lacrymis orauit ueniam. Quod priuati erubescunt, non erubuit imperator, publice agere penitentiam: neque ullus postea dies fuit, quo non illum doleret errorem. Quid quod preclaram adeptus uictoriam, tamen quia  hostes in acie strati sunt, abstinuit a consortio sacramentorum, donec Domini circa se gratiam filiorum experiretur aduentu.«

CAP. XXuI. Ex hoc manifesta ratio satisfacit querenti, uidelicet, quia penitentia non coacta sed uoluntaria proficit penitenti, sicut scriptum est: uoluntarie sacrificabo tibi ; et: ex uoluntate mea confitebor illi . Et in Exodo legimus , quia uiri cum mulieribus, quidquid in cultu, in ornamento tabernaculi necessarium erat, uoluntarie obtulerunt: interque donaria et pili caprarum dinumerantur. Per pilos enim caprarum, quibus cilicium conficitur, penitentia designatur, sicut in Euangelio Dominus demonstrat, dicens ciuitati reprobe: Si in Tyro et Sidone facte  fuissent uirtutes que facte sunt in uobis, olim in cilicio et cinere penitentiam egissent . In cilicio quippe asperitas et punctio peccatorum, in cinere autem puluis ostenditur mortuorum. Et idcirco utrumque hoc ad penitentiam adhiberi solet, ut in punctione cilicii cognoscamus quod per culpam fecimus, in fauilla cineris perpendamus quid per iudicium facti sumus. Considerentur ergo in cilicio pungentia uitia, consideretur in cinere per mortis sententiam subsequens iusta pena uitiorum. Quia enim post peccatum carnis contumelie surrexerunt, uideat homo in asperitate cilicii superbiendo quid fecit, uideat in cinere quousque peccando peruenit.

 CAP. XXuII. Cur autem sanctus Martinus et sanctus Ambrosius predictos inuasores imperii non excommunicauerint a corpore et sanguine Domini, et communem cibum cum eis sumpserint, sanctus Augustinus respondeat in libro de Penitentia : »Nos, inquit, a communione quemquam prohibere non possumus, quamuis hec prohibitio nondum sit mortalis, sed medicinalis, nisi aut sponte confessum, aut in aliquo siue seculari, siue ecclesiastico iudicio nominatum atque conuictum. Quis enim sibi utrumque audeat assumere, ut cuiquam ipse sit accusator et iudex? Cuiusmodi regulam etiam Paulus apostolus in Epistola ad Corinthios breuiter insinuasse intelligitur, cum quibusdam talibus commemoratis criminibus ecclesiastici iudicii formam  ad omnia similia ex quibusdam daret. Ait enim: Scripsi uobis in epistola, non commisceri fornicariis: non utique fornicariis huius mundi, aut auaris, aut raptoribus, aut idolis seruientibus: alioquin debueratis de hoc mundo exisse . Non possunt enim homines in hoc mundo uiuentes nisi cum talibus uiuere: nec eos possunt lucrifacere Christo, si eorum colloquium, conuictumque uitauerint. Unde et Dominus cum publicanis et peccatoribus comedens: Non est opus, inquit, sanis medicus, sed male habentibus. Non enim ueni uocare iustos, sed peccatores . Et ideo sequitur Apostolus, et adiungit: Nunc scripsi uobis non commisceri, si quis frater nominatur in uobis aut fornicator, aut idolis seruiens, aut auarus, aut maledicus, aut ebriosus,  aut rapax, cum huiusmodi nec quidem cibum simul sumere. Quid enim mihi de his qui foris sunt iudicare? nonne de his qui intus sunt uos iudicatis? de his autem qui foris sunt Deus iudicabit. Auferte malum a uobis ipsis. Quibus uerbis satis ostendit non temere et quomodolibet, sed per iudicium auferendos esse malos ab Ecclesie communione: ut si per iudicium auferri non possunt, tolerentur potius, ne peruerse malos quisque euitando, ab Ecclesia ipse discedens, eos quos fugere uidetur uinciat ad gehennam. Quia et ad hoc nobis sunt in Scripturis sanctis exempla proposita, uel in messe, ut palee sufferantur usque ad ultimum uentilabrum, uel intra illa retia, ubi pisces boni cum malis usque ad segregationem, que futura est in littore, hoc est in fine seculi,  equo animo tolerentur.«

CAP. XXuIII. Et in libro de Baptismo : »Ioannes dicit aliene doctrine hominibus Aue non esse dicendum : Paulus autem apostolus uehementius dicit: Si quis frater nominatur inter uos, aut auarus, aut ebriosus, etc., cum huiusmodi nec quidem cibum simul sumere . Et tamen cum collegis feneratoribus, insidiosis, fraudatoribus, raptoribus, non priuatam mensam, sed Dei altare habebat commune Cyprianus.« Et in Tractatu psalmi : »Diligamus inimicos, corripiamus, castigemus, et excommunicemus cum dilectione, a nobis etiam separemus. uidete enim quid dicat Apostolus: Si quis autem non obedit uerbo  nostro per epistolam, hunc notate, et nolite commisceri cum eo . Sed ne subriperet tibi ex hoc iracundia, et turbaret oculum tuum, Non, inquit, ut inimicum eum existimetis, sed corripite ut fratrem ut erubescat: a quo indixit separationem, non precidit dilectionem.« Et alibi : »Superbo, inquit, oculo et insatiabili corde, huic non conuescebar: id est, non cum illo manducabam. Quomodo nobis proponit hec quando ipse non fecit? Ad imitationem suam nos hortatur: uidemus eum conuiuatum esse cum superbis, quomodo nos prohibet ne conuiuemur cum eis? Nos quidem, fratres, propter correptionem aliquam tenemus nos etiam a fratribus nostris, et non cum eis conuiuamur, ut corrigantur. Cum extraneis potius  conuiuamur, et cum paganis, quam cum his qui nobiscum erant, et nobis adherent, si uiderimus eos male uiuere, ut erubescant et corrigantur, sicut dicit Apostolus: Si quis non obaudit uerbo nostro per epistolam, hunc notate, et nolite commisceri cum eo, et non ut inimicum eum existimetis, sed corripite ut fratrem . Facimus hoc plerumque propter medicinam, et tamen cum extraneis multis et cum impiis sepe uescimur.«

CAP. XXIX. Et item in Tractatu psalmi : »Respice ad munera ipsius Ecclesie, munus sacramentorum in baptismo, in eucaristia, in ceteris sanctis sacramentis, quale munus est? hoc munus adeptus est et Simon magus. Prophetia quale munus est? prophetauit et Saul malus rex, et tunc  prophetauit cum Dauid sanctum persequeretur.« Et item in serm. Euang. Ioannis : »Talis erat Iudas, et tamen cum sanctis discipulis undecim intrabat et exibat. Ad ipsam cenam Dominicam pariter accessit, conuersari cum eis potuit, eos inquinare non potuit. De uno pane et Petrus accepit et Iudas, et tamen que pars fideli cum infideli? Petrus enim accepit ad uitam, Iudas ad mortem. Quomodo enim ille odor bonus, sic ille cibus bonus. Sicut ergo odor bonus, ita et cibus bonus, bonos uiuificat, malos mortificat. Qui enim manducauerit indigne, iudicium sibi manducat et bibit: iudicium sibi, non tibi. Si iudicium sibi, non tibi, tolera malum bonus, ut uenias ad premium bonorum, ne mittaris in penam malorum.«

 CAP. XXX. Et in Tractactu psalmi : »Quam multos Iudas implet Satanas, indigne accipientes buccellas ad iudicium suum? qui enim manducat et bibit indigne, iudicium sibi manducat et bibit . Non malum est quod datur, sed bonum male in iudicium datur. Bene esse non potest male accipienti quod bonum est.« Et in sermone de uerbis Apostoli : »Illud etiam quod ait: Qui manducat meam carnem, et bibit sanguinem meum, in me manet, et ego in illo , quomodo intellecturi sumus? Nunquid etiam illos hic poterimus accipere, de quibus dicit Apostolus quod iudicium sibi manducent et bibant, ut ipsam carnem manducent, et  ipsum sanguinem bibant? Nunquid et Iudas magistri uenditor, et traditor ipsius, quamuis ipsum primum manibus eius confectum sacramentum carnis et sanguinis eius cum ceteris discipulis, sicut apertius Lucas euangelista declarat, manducaret et biberet, mansit in Christo, et Christus in eo? Multi denique, qui uel corde ficto carnem illam manducant, et sanguinem bibunt, uel cum manducauerint et biberint apostate fiunt, nunquid manent in Christo, aut Christus in eis? Sed profecto est quidam modus manducandi illam carnem, et bibendi illum sanguinem, quo modo qui manducauerit et biberit, in Christo manet, et Christus in eo. Non ergo quocunque modo quisque manducauerit carnem Christi, et biberit sanguinem Christi, manet in Christo, et in illo Christus, sed  certo quodam modo, quemadmodum utique ipse uidebat, quando ista dicebat.«

CAP. XXXI. Et in epistola concilii ad Donatistas : »Quisquis in hac Ecclesia bene uixerit, nichil ei preiudicant aliena peccata, quia unusquisque in ea proprium onus portabit, sicut Apostolus dicit: Et quicunque in ea corpus Christi manducauerit indigne, iudicium sibi manducat et bibit. Nam etiam hoc ipse Apostolus scripsit. Cum autem dicit, Iudicium sibi manducat, satis ostendit quia non alteri iudicium manducat, sed sibi, quia communio malorum non maculat aliquem participatione sacramentorum, sed consensione factorum. Nam si in factis malis non eis quisque consentiat, portat malus causam suam, et  personam suam, nec preiudicat alteri, quem in consensione mali operis socium non habet criminis.«

CAP. XXXII. uerumtamen legimus in uita beati Ambrosii a beato Paulino scripta, eum a communionis consortio Maximum segregasse, et admonuisse illum, ut effusi sanguinis domini sui, et quod est grauius, innocentis, ageret penitentiam, si sibi apud Deum uellet esse consultum. Sed ille cum penitentiam declinat superbo spiritu, non solum futuram, sed etiam presentem salutem amisit, regnumque, quod male arripuerat, femineo quodam timore deposuit, ut procuratorem se reipublice nomine prefuisse confiteretur. Et in epistola ad Eugenium scripsisse beatum Ambrosium : »Quomodo,  inquiens, meis uocibus, et apud Deum, et apud omnes homines teneor? Aliud mihi non licere intellexi, aliud non oportere, nisi consulerem mihi, quia non potui tibi.« Cuius uerba decretissima atque saluberrima sequentes nos episcopi domni nostri Karoli, si acciderit ut consulere ei non possimus, sicuti cupimus, in temporali sui regni defensione atque tuitione, et consulamus illi in debite fidei obseruatione, consulamus et nobis, Dei cooperatione, in debite fidei erga illum obseruatione, et continua mentis deuotione, atque pro eo apud Deum et sanctos eius obsecratione: consulamus et nobis, ne pro quacunque cupiditate, uel temporali emolumento, ab illius debita fide exorbitantes, quemquam in illius regnum,  missis uel episcopis uel quibuscunque internuntiis, inuitemus, nec pro abbatiis uel honoribus temporalibus, atque rebus uel facultatibus nos uenundemus, Iude similes effecti, qui abiens ad Iudeos dixit: Quid uultis mihi dare, et ego uobis eum tradam? 

CAP. XXXIII. Est etiam, quoniam ab alio quocunque iuste et rationabiliter credi non poterimus neque debemus, si quocunque terreno lucro uel illata iniuria, salua in Deum fide, seniori nostro fidem non seruauerimus. In ueteri namque populo Samuel propheta, cuius locum in Ecclesia nunc tenent episcopi, adeo, ut sacra prodit historia, Saul regem pro peccatis suis a Domino reprobatum luxit, ut dixerit ei Deus: Usquequo tu luges Saul, cum ego abiecerim  eum ? Et Dauid uir bellicosus, et unus de primoribus Saul, et etiam gener eius, qui in multis non solum regi, sed et regno profuit, et non tantum bellis contra aduersarios Saul et regni eius egit, sed et ipsum regem uexatum a maligno spiritu blandis obsequiis delinibat, quesitus frequentissime a rege ut occideretur, seruans fideliter quod de proposito rege et domino dixerat: Imposuisti homines super capita nostra , dominum et regem ipsum persecutorem suum uocabat, et cum sepe habuerit opportunitatem ut illum posset occidere, non solum non occidit, sed et socios ab eius occisione compescuit, dicens: Absit ut mittam manum in christum Domini, quia unctus Domini est . Et quia, ut signum posset ostendere,  quem locum habuerit ut ualeret illum occidere, abscidit oram chlamydis eius, et in se reuersus percussit cor suum, eo quod fedauerat uestem domini sui.

CAP. XXXIu. Unde beatus Gregorius in regula Pastorali dicit : »Admonendi sunt subditi, ne cum culpas prepositorum considerant, contra eos audaciores fiant, sed sic, si qua ualde sunt eorum praua, apud semetipsos diiudicent, ut tamen diuino timore constricti, ferre sub eis iugum reuerentie non recusent. Quod melius ostendimus, si factum Dauid ad medium deducamus. Saul quippe persecutor cum ad purgandum uentrem speluncam fuisset ingressus, illic cum uiris suis Dauid inerat,  qui iam tam longo tempore persecutionis eius mala tolerabat. Cumque eum uiri sui ad feriendum Saul accenderent, fregit eos responsionibus, quia manum mittere in christum Domini non deberet. Qui tamen occulte surrexit, et oram chlamydis eius abscidit. Quid enim per Saul nisi mali rectores, quid per Dauid nisi boni subditi designantur? Saul igitur uentrem purgare, est prauos prepositos conceptam in corde malitiam usque ad opera miseri odoris extendere, et cogitata apud se noxia factis exterioribus exsequendo monstrare; et quasi oram chlamydis presaliti silenter incidunt, quia uidelicet, dum prefate dignitati saltem innoxie et latenter derogant, quasi regis superpositi uestem secant. Nam cum in  prepositis delinquimus, eius ordinationi qui eos nobis pretulit obuiamus.«

CAP. XXXu. Consulamus etiam, quantum, adiuuante Domino, poterimus, sociis et commilitionibus nostris, exhortantes eos, ut fidem debitam erga eum obseruent, et si qui fuerint, ut audimus, qui dicant quod omne regnum in manu sua et suorum specialium tenet, de quibus nemo per seruitium, uel per defensionem et utilitatem regni nisi per pretium obtinebit, et nisi per pretium obtenta tenebit: et nemo, sicut nec de honoribus, ita nec de familiaritate, in eum potest habere fiduciam, cum omnes quos deliciosos et familiares habuerit, exosos dehonorauerit atque abiecerit: et qui improperant ecclesiasticis uiris, quod nemo sic Ecclesias per diuersa  ingenia oppresserit, atque despoliauerit, licet quedam de rebus pretio suscepto contulerit, et regnum sic omne uendiderit, de Domini fisi misericordia pro talia querentibus proponamus, quia, si illum Deus reuerti cum prosperitate fecerit, quod bene cepit et egit perficiet. Et, quia non est homo in terra, qui facit bonum, et non peccet , mutabitur in uirum alium, et hec erit mutatio dextere Excelsi. Scriptum est enim: uerte impios, et non erunt : non quia non erunt in essentia, sed quia non erunt in impietatis culpa, sicut Paulus apostolus de seipso dicit: uiuo autem, iam non ego, uiuit uero in me Christus . Exstinctus quippe fuerat seuus ille persecutor, et uiuere ceperat pius predicator.

 CAP. XXXuI. Consulamus etiam ei, si forte quis fuerit, qui in absentia eius regnum ipsius moliatur subripere, ut moneamus eum de sacramentis inter se et seniorem nostrum factis, que rex noster se seruare uelle fatetur, et proponamus ei sententiam Domini prolatam per Ieremiam prophetam contra Sedechiam, qui iurauit Nabuchodonosor gentili regi in nomine Domini: Propterea, inquit Scriptura, iuramentum quod spreuit, et fedus quod preuaricatus est, ponam in caput eius . Unde Hieronymus: »Ne putaremus, inquit, iuramentum, et fedus, et pactum, regis esse Babylonii, uel Sedechie qui fecerat, sequitur: In preuaricatione qua despexit me. Ergo qui contemnit iuramentum, illum despicit, per quem iurauit: illique facit iniuriam,  cuius nomini credidit aduersarius. Propter quam causam: Expandam, inquit, super eum rete meum, et comprehendetur sagena mea, et adducam eum in Babylonem, et iudicabo eum illic. Quidquid igitur contra Sedechiam fecit Nabuchodonosor, non suis fecit uiribus, sed ira Dei, in cuius nomine fuerat peiuratum.« Legimus enim Sedechiam captum ductum esse in Reblatha , ibique interfectis filiis excecatum, et instar fere clausum cauea translatum in Babylonem: et de grauissima periurii uindicta manifestum est grauissimum peccatum esse periurium, sicut et sanctus Augustinus in libro ad consulta Hilarii monstrat .

CAP XXXuII. Si autem et contra prepositum  suum agentibus consulere non potuerimus, secundum uerba beati Ambrosii consulamus nobis, ne faciamus quacunque cupiditate, uel adulatione, uel deceptione, uel communicatione, unde uituperetur ministerium nostrum, et perdamus nomen bonum, quod Apostolica regula habere iubet episcopum, etiam ab his qui foris sunt . uidelicet, si superuenerit rex alius in regnum senioris nostri, et non fuerit militaris manus que ei resistat, sequamur nos episcopi, et in ordinatione ordinis nostri, et in conseruatione fidei erga seniorem nostrum, patrum uestigia, et in receptione, et in ceteris, munus placationis erga superuenturum regem, uidelicet in receptione. Legimus enim sanctum Basilium cum clero suo superuenientem etiam Iulianum apostatam  honorabiliter recepisse, et non ob id ab orthodoxe fidei regula deuiasse, sed que sunt Cesaris Cesari, et Deo que Dei sunt reddidisse. Sed et de Missarum solemniis ac sacra altaris communione, uerum et de communis mense, atque altaris sacramentorumque participatione satis sufficienter supra de Patrum dictis ostendimus.

CAP. XXXuIII. De militia quoque ac uectigalibus, que iuxta morem antiquum et solitum, secundum quantitatem ac qualitatem Ecclesiarum nobis commissarum, solet exigere, beati Ambrosii uerbis uti, et acta sequi debere putamus, quibus dicit in sermone, quem de persecutione sua ad populum orsus est , dicens: »uidete quanto peiores Ariani sunt quam Iudei. Illi  querebant, utrum soluendum putaret Cesari ius tributi, isti Imperatori uolunt dare ius Ecclesie. Sed ut perfidi suum sequuntur auctorem, ita et nos que nos Dominus et auctor noster docuit respondeamus. Considerans enim iehsu dolum Iudeorum dixit ad eos: Quid me tentatis? ostendite mihi denarium. Et cum dedissent, dixit: Cuius imaginem habet et inscriptionem? Respondentes dixerunt: Cesaris. Et ait illis iehsu: Reddite que sunt Cesaris Cesari, et que sunt Dei Deo . Ergo et ego dico illis, qui mihi obiiciunt: Ostendite mihi denarium. iehsu Cesaris denarium uidit, et ait: Reddite Cesari que Cesaris sunt, et que Dei sunt Deo. Nunquid de Ecclesie basilicis occupandis possunt denarium offerre Cesaris? Sed in Ecclesia unam  imaginem noui, hoc est: imaginem Dei inuisibilis, de qua dixit Deus: Faciamus hominem ad imaginem et similitudinem nostram , illam imaginem, de qua scriptum est: Quia Christus splendor glorie, et imago substantie eius . In ista imagine Patrem cerno, sicut dixit ipse Dominus iehsu: Qui me uidit, uidit et Patrem . Non enim hec imago a Patre est separata, que unitatem me docuit Trinitatis, dicens: Ego et Pater unum sumus. Et infra: Omnia quecunque habet Pater, mea sunt . Et de Spiritu sancto dicens, quia Spiritus Christi sit, et de Christo accepit, sicut scriptum est: Ille de meo accipiet, et annuntiabit uobis . Quid igitur? non humiliter  responsum a nobis est? Si tributum petit, non negamus: agri Ecclesie soluunt tributum.« Et sanctus Augustinus in libro de Catechizandis rudibus : »Dicit et apostolica, inquit, doctrina , ut omnis anima sublimioribus potestatibus subdita sit, et ut reddantur omnibus omnia, cui uectigal uectigal, et cetera, que saluo Dei nostri cultu constitutionis humane principibus reddimus, quando et ipse Dominus, ut nobis huius sane doctrine preberet exemplum, pro capite hominis quo erat indutus, tributum soluere non dedignatus est . Iubentur autem etiam serui Christiani, et boni fideles, dominis suis temporalibus equanimiter fideliterque seruire : quos iudicaturi sunt, si usque in finem inimicos inuenerint,  aut cum quibus equaliter regnaturi sunt, si et illi ad uerum Dominum conuersi fuerint. Omnibus tamen precipitur seruire humanis potestatibus atque terrenis, quousque post tempus prefinitum, quod significant septuaginta anni, ab istius seculi confusione, tanquam de captiuitate Babylonie, sicut Hierusalem liberetur Ecclesia.« Et sanctus Ambrosius in sermone ad populum : »Allegatur, inquit, imperatori licere omnia, ipsius esse uniuersa. Respondeo, noli te grauare, imperator, ut putes te in ea que diuina sunt imperiale aliquod ius habere. Noli te extollere, sed si uis diutius imperare, esto Deo subditus. Scriptum est: Que Dei Deo, que Cesaris Cesari . Ad imperatorem palatia pertinent, ad Sacerdotem ecclesia. Publicorum  tibi menium ius commissum est, non sacrorum.«

CAP. XXXIX. Et sanctus Gelasius in epistola  ad Anastasium imperatorem: »Duo sunt, inquit, imperator auguste, quibus principaliter mundus hic regitur, auctoritas sacra pontificum, et regalis potestas: in quibus tanto grauius pondus est sacerdotum, quanto etiam pro ipsis regibus hominum in diuino reddituri sunt examine rationem. Nosti enim, fili clementissime, quod licet presideas humano generi dignitate, rerum tamen presulibus diuinarum deuotus colla submittis, atque ab eis causas tue salutis expetis: inque sumendis celestibus sacramentis, eisque ut competit disponendis, subdi te debere cognoscis religionis ordine potius quam preesse.  Nosti itaque inter hec ex illorum te pendere iudicio, non illos ad tuam uelle redigi uoluntatem.« Et sanctus Ambrosius in sermone ad populum de persecutione sua : »Conuenior ipse a comitibus et tribunis, ut basilice fieret matura traditio, dicentibus imperatorem iure suo uti, eo quod in potestate eius essent omnia. Respondi, si me peteret quod meum esset, id est fundum meum, argentum meum, ius huiusmodi meum non refragaturum, quanquam omnia que mea sunt essent pauperum: uerum ea que diuina, imperatorie potestati non esse subiecta.« Et in alio sermone : »Me, si de meis aliquid posceretur, aut fundus, aut domus, aut aurum, aut argentum, id quod mei iuris esset  libenter offerre: templo Dei nichil posse decerpere, nec tradere illud quod custodiendum non tradendum acceperim. Deinde consulere me etiam imperatoris saluti, quia nec mihi expediret tradere, nec illi accipere. Accipiat enim uocem liberi sacerdotis, si uult sibi esse consultum, recedat a Christi iniuria. Hec plena humilitatis sunt, et, ut arbitror, plena affectus eius quem imperatori debet sacerdos.«

CAP. XL. In his beati Ambrosii sententiis attendenda est discretio canonica de facultatibus, tam episcopi, quam Ecclesie. Aiunt enim sacri canones, ut que sunt Ecclesie, sub omni sollicitudine, et conscientia bona, et fide que in Deum est, qui cuncta considerat iudicatque, seruentur: que etiam dispensanda sunt iudicio et potestate pontificis cui  commissus est populus, et anime que intra Ecclesiam congregantur. Manifesta uero sunt que pertinere uidentur Ecclesie, cum notitia presbyterorum et diaconorum, qui circa ipsum episcopum sunt, ita ut cognoscant, nec ignorent, que sint Ecclesie propria, nec eos aliquid lateat: ut si contigerit episcopum migrare de seculo, certis existentibus rebus que sunt Ecclesie, nec ipse collapse depereant, nec que propria probantur episcopi sub occasione rerum peruadantur Ecclesie. Iustum namque et acceptum est coram Deo et hominibus, ut sua episcopus quibus uoluerit derelinquat, et que Ecclesie sunt eidem conseruentur Ecclesie, ut nec Ecclesia aliquod patiatur incommodum, nec episcopus sub occasione proscribatur Ecclesie

 CAP. XLI. Et sicut episcopus et suas et ecclesiasticas facultates sub debita discretione in uita sua dispensandi habet potestatem, ita facultates Ecclesie uiduate post mortem episcopi penes economum integre conseruari iubentur futoro successori eius episcopo, quoniam res et facultates ecclesiastice, non in imperatorum atque regum potestate sunt ad dispensandum, uel inuadendum, siue diripiendum, sed ad defensandum atque tuendum. Sunt enim sanctuaria, et hereditas Domini, sicut et in ueteris et Noui Testamenti sanctarum Scripturarum paginis legimus. Sunt uota fidelium, pretia peccatorum, patrimonia pauperum. Et non solum in uectigalibus stipendiariis militie et Ecclesiis debitis regibus deseruire  iubemur, uerum et in orationibus, sicut sanctus Augustinus in libro de Ciuitate Dei ostendit . »Quandiu, inquiens, permiste sunt ambe ciuitates , utimur et nos pace Babylonis: ex qua ita per fidem Dei populus liberatur, ut apud hanc interim peregrinetur. Propter quod et Apostolus admonuit Ecclesiam, ut oraret pro regibus eius atque sublimibus, addens et dicens, ut quietam et tanquillam uitam agamus cum omni pietate et castitate. Et propheta Hieremias cum populo ueteri Dei uenturam prenuntiaret captiuitatem, et diuinitus imperaret, ut obedienter in Babyloniam irent Deo suo etiam ista patientia seruientes, monuit et ipse ut oraretur pro  illa, dicens quia in pace eius erit pax uestra , utique interim temporalis, que bonis malisque communis est. Pax autem nostra propria et hic est cum Deo per fidem, et in eternum erit cum illo per speciem.« Pro quibus apostolus Paulus iubet orari, etiam cum persequerentur Ecclesiam. Sic enim dicit: »Obsecro igitur primum omnium fieri obsecrationes, pro omnibus hominibus, pro regibus, et omnibus qui in sublimitate sunt, ut quietam et tranquillam uitam agamus in omni pietate et castitate. »Itaque per ipsos data pax est Ecclesie, quamuis ista non esse facienda estimaret humane cogitationis infirmitas pro his a quibus persecutionem patiebatur Ecclesia, cum membra Christi ex omni essent hominum genere colligenda. Unde adiungit, et  dicit: Hoc enim bonum est, et acceptum coram Saluatore nostro Deo, qui omnes homines uult saluos fieri, et ad agnitionem ueritatis uenire .

CAP. XLII. Si denique rex noster fuerit, annuente Deo, reuersus, recipiamus eum cum gaudio, et de sibi ac Ecclesie atque regno necessariis in postmodum procurare episcopaliter illum commoneamus, et prosperitati sue congaudeamus. Si uero, quod non optamus, aliter iudicio Dei contigerit, deuotionem ac fidem debitam erga illum sinceriter custodientes, sicut scriptum est, dicamus corde, dicamus et ore Domino: Exsultauerunt filie Iude, id est confessionis humillime, in omnibus iudiciis tuis, Domine .





uII. AD LUDOuICUM BALBUM REGEM. Noui regis instructio ad rectam regni administrationem.


 Domino LUDOuICO regi glorioso sit semper salus et uita.

CAP. I. Dominatio uestra mihi mandauit, ut ad uos festinarem uenire, quia mecum de uestris, et sancte Ecclesie, ac regni utilitatibus tractare uelletis:  unde uobis humili ac certa responsione satisfactionem exhibeo. Sanctus Apostolus dicit : Quecunque scripta sunt, ad nostram doctrinam scripta sunt. Legimus in antiquis historiis, quia sepe, quando reges constituti sunt, inter regni primores  discordia orta est, quoniam aliqui sine aliorum consilio eius constitutionem uindicare sibi uotuerunt. Que discordia non sine impedimento fuit pacificata. Legimus quia boni reges constituti bonos sibi consiliarios adhibuerunt, et per bonos reges et bonos consiliarios regnorum populi multa bona habuerunt, et per malos reges et malos consiliarios regnorum populi multa mala sustinuerunt.

CAP. II. Ut de recentioribus historiis uobis proponam exempla: Quando Pippinus abauus uester egrotauit in infirmitate de qua et mortuus est, apud monasterium sancti Dionysii regni sui primores conuocauit, et eorum consilio disposuit, qualiter post eum filii sui Carlomannus et Carolus, qui cum eo erant, regnum eius pacifice gubernarent. Mortuo  autem illo, et cum magna deuotione sepulto, Carlomannus ad Suessiones, et Carolus ad Nouiomum uenerunt, et decimo quinto die post illius obitum consilio et auxilio regni primorum in reges leuati sunt, et unusquisque de regni primoribus sine ulla contentione ad regem suum conuenit. Post tres circiter annos mortuo Carlomanno in Salmontiaco, uenit Carolus ad Corbennacum, et regni primores, qui cum Carlomanno fuerunt, illuc ad eum conuenerunt, exceptis paucis, de quibus non est modo necessarium dicere.

CAP. III. Mortuo autem Carolo imperatore, et sepulto in Aquis palatio, regni primores, qui cum eo erant, miserunt ad Ludouicum auum uestrum, qui erat in Teutuado: qui trigesimo die post mortem  patris sui uenit Aquis, et cum regni primorum consilio pacifice regnum disposuit, donec, causa emergente quam non oportet nunc dicere, inter illum et filios eius est orta discordia, pro qua magna pars de regni primoribus cum Lothario perrexit in Langobardiam.

CAP. Iu. Mortuo Ludouico imperatore, auo uestro, quidam de istius regni primoribus euocauerunt Lotharium, et primores qui cum illo erant, de Langobardia in istud regnum. Et quidam de regni primoribus fuerunt cum Carolo patre uestro, et quidam cum Ludouico patruo uestro. Interea ceperunt regni primores, qui cum tribus fratribus erant, singillatim certare de honoribus, quique illorum, unde maiores et plures possent obtinere: et parui  pendentes sacramenta de diuisione regni facta, et plus certantes de illorum cupiditate, quam de seniorum suorum et de sua salute, et de sancte Ecclesie ac populi pace, qui cum Lothario erant, immiserunt illum in hoc, ut fratres suos exheredaret, et regni primores qui cum illis erant annullaret, quoniam ipse primogenitus et in nomine imperatoris erat. Illi autem qui erant cum Carolo et Ludouico, dicebant, quia seniores illorum Lotharii fratres erant, et per sacramenta regnum inter eos diuisum fuerat, et illi nec genere, nec potestate inferiores erant, quam illi qui cum Lothario erant, et ideo non se contra illos concrederent. Unde mala multa et maxima increuerunt in terra, usque dum inter  carne propinquos et Christianos tantum malum et tam grande periculum in Fontanido deuenit, quantum inter Christianos non accidit ex eo tempore, quo primum Carolus cum Raganfredo in uinciaco pugnauit. Sed non pro illa occisione, que facta fuit in Fontanido, pax in regno prouenit, sed tandiu illa miseria inter Christianum populum et carne propinquos mansit, donec, uellent nollent, et seniores et regni primores in tres partes regnum diuiserunt, et per sacramenta ipsam diuisionem stabilem esse debere confirmauerunt.

CAP. u. Mortuo Lothario, filii eius regnum illius inter se diuiserunt. Unde adhuc illis uiuentibus facta est firmitas per sacramentum inter patrem uestrum et patruum uestrum Ludouicum. Mortuo autem Lothario  filio Lotharii, post multas controuersias facta est diuisio inter patrem uestrum, et patruum uestrum Ludouicum, de parte regni Lotharii. Mortuo autem Ludouico fratre Lotharii in Langobardia, requisita est patri uestro a fratre suo et a filiis eius pars de regno illius: unde adhuc uiuente Ludouico, sed et anno preterito, tales deuenerunt miserie, sicut uobis sunt note, et hoc anno talis prouenit lugenda infelicitas, que per uniuersum pene mundum, et per futura tempora merito erit in opprobrium.

CAP. uI. Propterea uidetur exiguitati mee, uestrum esse consilium, ut de antiquis historiis quantum potestis attendatis, ne in exordio regni uestri inter primores regni de uestro regimine oriatur discordia, que non sine impedimento possit esse sedata:  et regni primores, qui uobiscum sunt, sic seipsos et suas uoluntates contemperent, ne alios istius regni primores ad scandalum per suam cupiditatem aut negligentiam prouocent. Presertim cum non habeatis fratrem, ad quem populus debeat se diuidere, sicut nec diuisus est Carolo imperatore mortuo, sed se uniuit cum Ludouico illius unico filio. Nam si illi boni barones post mortem Pippini, cum duobus fratribus sic sano consilio egerunt, ut pax inter fratres reges et inter regni primores ac populum esset, multo facilius, nisi se inuidia et cupiditas intermiserint, uobiscum Deo adiuuante se ad Dei uoluntatem, et suam salutem uenire ualebunt, attendentes quanta miseria accidit de discordia, que facta est inter tres fratres post mortem Ludouici  imperatoris.

CAP. uII. uos scitis, quia pater uester prius Rhemis de constitutione uestra post illum in regimine regni cum primoribus regni sui disposuit: ubi, quantum recordor, maxime omnes regni primores fuerunt, excepto uenerabili abbate Hugone, et Bernardo comite Aruernense: et omnes secundum dispositionem patris uestri in uestra regia constitutione consenserunt. Et quando proxime in Carisiaco inde disposuit, et nomina uobis descripta dedit, quorum consilio et auxilio regni negotia disponere deberetis , omnes presentes adfuerunt, excepto ipso Bosone, et Hugone abbate, et Bernardo comite Aruernico: et omnes  qui adfuerunt in regia uestra constitutione consenserunt, sed et illi qui cum patre uestro perrexerunt. Propterea sub celeritate mittite ad Hugonem et Gozlenum abbates, et ad Bosonem, et Conradum, et Bernardum, itemque Bernardum, comites: et petite, ut talem locum, sicut eis commodius uisum fuerit, uobis et eis qui in istis partibus sunt, sed et ipsis qui in illis partibus sunt, conuenire prouideant, et uobis mandent ut illuc ueniatis cum primoribus qui in istis partibus sunt. Et taliter quique conueniant ut regnum non depredetur, nec deuastetur, ut communi consilio de communi necessitate et utilitate tractetis, qualiter illa capitula, que pater uester proxime in Carisiaco annuntiauit, ad effectum peruenire possint, que interim relegite et uos et illi  qui uobiscum sunt, et mente recondite.

CAP. uIII. Credo etiam quia pater uester, postquam sciuit se de sua infirmitate non posse conualescere, non dimisit ut uobis de regni dispositione, que ad Dei uoluntatem et sancte Ecclesie statum et uestrum honorem ac primorum regni, et populi necessitatem et utilitatem sciuit, quedam specialiter non mandauerit. Propterea necesse est, et bonum uidetur, ut illi etiam intersint qui cum illo fuerunt, et omnes communiter de communi necessitate et utilitate tractent. Ego etiam, licet minimus illorum, et debilis ac infirmus, in Dei et uestrum seruitium, et illorum obsequium, Domino annuente, libenter conueniam, et, si aliquid utilitatis ualuero conferre, uoluntarie faciam, quia necesse est ut cum Dei et uestris  fidelibus tractetis et disponatis.

Primo, qualiter uos in regimine regni cum honore et saluamento, ac supplemento de his que necessaria sunt, cum regno ac domo uestra possitis consistere. Secundo, ut prefatum capitulum a patre uestro nuper in Carisiaco denuntiatum, de honore sancte Ecclesie, et sacerdotum ac seruorum Dei debito priuilegio, ad effectum perduci possit: et ut Ecclesie in isto regno per occasionabiles circadas et per indebitas consuetudinarias exactiones, que tempore Pippini, Caroli et Ludouici non fuerunt, ante annos uiginti impositas non affligantur. Tertio, qualiter regni primores cum debita securitate ac honore erga uos consistere possint, et ceteri nobiles homines in regno securitatem habeant, ne per  diuersa ingenia a suis opibus quas habere potuerint despolientur: quia postquam radix omnium malorum cupiditas in regno isto exarsit, ut nullus aut pene nullus honorem aut aliquod bonum sine pretio posset acquirere, aut tenere, aut securitatem habere, pax et consilium, et iustitia, atque iudicium, sicut necesse fuerat, locum in isto regno non habuerunt. Quarto, ut inueniatis cum Dei et uestris fidelibus, qualiter iste rapine et depredationes in isto regno cessent, et miser iste populus, qui iam per plures annos depredationes diuersas et continuas, et per exactiones ad Nortmannos repellendos affligitur, aliquod remedium habeat, et iustitia et iudicium, que quasi emortua apud nos sunt, reuiuiscant, ut uirtutem  nobis Deus reddat contra paganos: quia usque modo iam ante plures annos locum in isto regno defensio non habuit, sed redemptio et tributum, et non solum pauperes homines, sed et Ecclesias quondam diuites iam euacuatas habent. Quinto, ut concordiam, que secundum Deum est, de qua nuper in Carisiaco pater uester mentionem habuit, inter fideles Dei et uestros haberi et uigere quantum potueritis satagatis, et uos talem erga eos preparetis, ut uerum consilium uobis dare possint et audeant. Quia, sicut per multos audiui, multum deperiit de utilitate in isto regno, pro eo quia consiliarii quod sciebant bonum et utile, dicere non audebant, nec ut dicerent locum habebant. Nullus enim homo est sic sapiens ut alterius non indigeat consilio, sicut scriptum est: Audiens sapiens  sapientior erit, et intelligens gubernacula possidebit, et, qui confidit cogitationibus suis impie aget . Sexto, ut inueniatis cum Dei et uestris fidelibus, qualiter pacem et amicitiam secundum Deum cum uestris sobrinis patrui uestri filiis habeatis, et mutuum adiutorium uobis ad Dei uoluntatem, et sancte Ecclesie ac uestrum honorem, atque communem fidelium uestrorum saluationem exhibeatis.

CAP. IX. Ceterum, qualiter hec ad effectum perueniant, et cetera necessaria inueniantur et assequantur, Deus est exorandus, qui unicuique deuoto promittit: Si quis indiget sapientia, postulet a Deo, et dabitur illi . Et item dicit: Indicabo tibi, homo, quid sit bonum, et quid Deus requirat  a te: id est facere iudicium et iustitiam, et sollicitum ambulare cum Deo tuo . Facienda est iustitia, non pro ullo terreno lucro, sed pro eo ipso quia iustitia est, sicut scriptum est: Iuste quod iustum est exsequeris . Faciendum est iudicium pro iniquorum correctione, et pro iniuriam sustinentium directione, non pro maleuolentie ultione, nec pro iustam causam habentium oppressione. Nam qui iniuste iudicant, non iudicant iudicium, id est iure ac legaliter dictum, sed preiudicium. Unde, sicut Dominus dicit, qui iniuste iudicant, iuste iudicati condemnabuntur. Sollicite unicuique ambulandum est cum Deo suo, et regi precipue, qui sub tantis erit penis in futuro seculo, si malus fuerit, super quantos fuit in isto seculo, in  quo se a malitia non correxit, et non fecit iudicium et iustitiam, et non ambulauit sollicite cum Deo suo. Sicut enim homo subiectus uadit sollicite cum seniore suo, ut ea faciat que illi placeant secundum Deum ad salutem, et secundum seculum ad honorem et profectum, et si in aliquo fecerit, quod seniori suo displiceat, hoc statim emendare festinat, ut ad gratiam illius reueniat: sic uobis necesse est ut sollicite ambuletis cum seniore uestro rege regum, ut de preteritis, que contra illius uoluntatem fecistis, illi per confessionem et cordis contritionem, et per opera bona satisfaciatis, et ab illius mandatis de cetero non declinetis: et si per fragilitatem in aliquo lapsi fueritis sicut ille qui lubricat de uno  pede, de altero pede uel manu sibi subuenit ut restituatur: sic iterum per deuotionem et bonam operationem certate, ut ad gratiam senioris uestri Domini Dei reueniatis; quia peccantes et non penitentes Dominus diu ut conuertantur tolerat, sed non conuersos durius damnat. Sicut etiam in uestra etate audire et uidere potestis, et de uobis, ne similia uobis eueniant, timere et cauere debetis. Et talem uos erga cultum diuinum, et sanctam Ecclesiam, ac sacerdotes et seruos Dei, ceterosque fideles uestros in omni statu manentes, et erga populum uobis a Deo commissum exhibete, ut uos diligant, et eos delectet tam in spiritali seruitio, quam in temporali adiutorio, ubicunque uobis necesse fuerit, debitum obsequium exhibere; et plus uos delectet Christiana  religio, et cordis humilitas, quam uane pompe et uoluptates carnis: quoniam quantislibet molibus argenti et auri circumdetur, quibuslibet pretiosis uestibus induatur caro, quid est aliud quam caro? id est, putredo, et filius hominis uermis, et puluis, ac cinis? Non uos tantum delectet per uenationes insequi bestias siluestres, quantum pugnare contra carnis uoluptates, et Dei ac sancte ipsius Ecclesie inimicos, tam corporales, quam spirituales: quia sicut dicit Dominus per Apostolum: Caro concupiscit aduersus spiritum, et spiritus aduersus carnem . Et: Non est nobis colluctatio aduersus  carnem et sanguinem, sed aduersus spiritales nequitias . Non uos delectent tantum diuitie possessionum auri et argenti atque gemmarum, ut inter eos computemini qui idola adorant, quoniam, sicut dicit Apostolus, Auaritia idolorum seruitus est , quantum fides, spes, et caritas, iustitia, ueritas, et iustum iudicium, que perducunt hominem in eis perseuerantem ad eternum regnum, et angelorum consortium.

CAP. X. Que nunc uerbis dominationi uestre dicerem, si corpore presens adessem, hec litteris suggero: quia de generalibus Ecclesie ac de regni negotiis, sine generali primorum regni consilio et consensu, speciale dare consilium nescio, et consensum deliberare non ualeo, nec presumo. Propterea  mihi iam et etate et infirmitate ac debilitate attrito, non necesse est a dominatione uestra imponi, ut sine causa laborem, antequam ad placitum uestrum Dei et uestri fideles conueniant, et ego, qualitercunque potuero, fauente Domino, sicut predixi, in Dei et uestrum seruitium, et illorum obsequium ueniam. Si autem, quod Deus auertat, interim alicuius perturbationis causa euenerit, et mihi notum facere dominationi uestre placuerit, pro scire et posse, et consilio et auxilio in uestro obsequio fideliter laborabo.





uIII. AD CAROLUM III IMPERATOREM, Ut Ludouici Balbi sobrini sui filiis regibus idoneos educatores et consiliarios constituat.


 Domino CAROLO imperatori glorioso HINCMARUS episcopus ac plebis Dei famulus presentem et futuram optat prosperitatem et gloriam.

Audiens laudabilis fidei uestre benignitatem erga filios sobrini uestri Ludouici, quondam senioris nostri, gratias Deo retuli, petens ut qui dedit uobis uelle, donet que cepistis perficere pro bona uoluntate: et hoc tam per me, quam per familiares et subiectos mihi Domini misericordiam oro, ut uestra potestas atque prosperitas in sua uoluntate corroboretur, et ut in fide recta et operibus bonis perseuerantem de temporali regno quandoque ad eternum perducat.

CAP. I. Precamur, Domine carissime, ut respectu Dei adiutoris et protectoris uestri regiminis,  regni huius Ecclesiam, quam Christus acquisiuit sanguine suo, sicut et per uniuersum orbem diffusam, apud nos in multis collapsam, uestro sapienti consilio et potestatis auxilio releuetis, et regni diuisionem consolidetis, ac primores ipsius compaginetis, et que in hoc regno propter dissensiones perperam aguntur, euelli faciatis, et istos iuuenes, reges  nostros, propinquos uestros, et pupillos sine patre loco filiorum teneatis, et eis regnum ab antecessoribus illorum successione dimissum per suggestionem primorum regni huius disponatis, et qui de primoribus cuique illorum conuenient ordinetis. Et si forte fuerint ex nostratibus, qui potius que sue uoluntatis sunt, quam que ad honorem et defensionem sancte Ecclesie, ac ministrorum eius, et ad regum ac regni pacem et tranquillitatem pertineant, facere uelint, sapientia et potestate uestra eos reuocate, uel si fuerit necesse comprimite, atque exteros aduersantes istis uestris filiis, et nobis omnibus uestre dominationi fidelibus defensionem solatii exhibete, quatenus et apud Deum debitam inde remunerationem, et apud seculum nomen celebre  habeatis.

CAP. II. Et quia legimus de Alexandro Magno, cuius pedagogus Leonides nomine fuit, quod citatos mores et inhonestum incessum habens in pueritia idem Alexander, ex prefato pedagogo suo eadem accepit uitia, que adultus in seipso corrigere uoluit, et cum omnia regna uicerit, seipsum in hoc uincere  non potuit, quoniam, ut quidam sapiens scripsit:

Quo semel est imbuta recens seruabit odorem
Testa diu.
et de filio Salomonis regis legimus , quia relicto senum, et iuuenum usus consilio, magnam partem regni perdidit, et non suo, sed aui sui Dauid merito, paruam partem regni ei Dominus reseruauit: istis iuuenibus fidelibus filiis uestris, regibus nostris, maturos ac prudentes atque sobrios baiulos singulis constituite, qui oderint auaritiam, et eos uerbo et exemplo iustitiam diligere doceant, secundum Scripturam dicentem: Diligite iustitiam qui iudicatis terram , quoniam, qui diligit iniquitatem, odit animam suam .

 CAP. III. Doceant eos uerbo et exemplo, sanctam Ecclesiam et ministros eius honorare, dicente Scriptura: Presbyteris humilia animam tuam, et magnatis inclina caput tuum . Quibus Dominus dicit: Qui uos audit, me audit, et qui uos spernit, me spernit . Et: Honorantes me honorificabo, et qui contemnunt me erunt ignobiles . Doceant eos uerbo et exemplo, Ecclesie sancte rectoribus atque ministris debita priuilegia, spiritu Dei condita, et totius mundi reuerentia consecrata seruare, Scriptura docente: Lex Domini irreprehensibilis, conuertens animas, testimonium Domini fidele, sapientiam prestans paruulis . Et in Euangelio Dominus: Qui diligit me, mandata mea custodit . Et: Si diligitis  me. mandata mea seruate . Et apostolus: Qui dicit quia diligo Deum, et mandata eius non custodit, mendax est . Et item Dominus in Euangelio contemptoribus mandatorum suorum: Qui est, inquit, ex Deo, uerba Dei audit: propterea uos non auditis, quia ex Deo non estis.

CAP. Iu. Doceant eos uerbo et exemplo, regni primoribus et ceteris regni fidelibus, atque sancte Ecclesie defensoribus, unicuique in suo ordine competentem legem et iustitiam conseruare, dicente Scriptura: Iustitia Regis exaltabit solium eius, et ueritate solidantur gubernacula populorum . Custodiant, et doceant eos caste ac sobrie et pie uiuere, quia, sicut dicit Scriptura, Spiritus sanctus discipline effugiet fictum, et auferet se a cogitationibus  que sunt sine intellectu, et non habitabit in corpore subdito peccatis .

CAP. u. Proponant eis frequenter uerba sancti Cypriani, qui regis ministerium in nono gradu abusionum aperte ostendit, »Regem, inquiens, non iniquum, sed correctorem iniquorum esse oportet. Unde in semetipso nominis sui dignitatem custodire debet. Nomen enim regis intellectualiter hoc retinet, ut subiectis omnibus rectoris officium procuret. Sed qualiter alios corrigere poterit, qui proprios mores, ne iniqui sint, non corrigit? Iustitia uero regis est, neminem iniuste per potentiam opprimere, sine acceptione personarum inter uirum et proximum suum iudicare, aduenis  et pupillis et uiduis defensorem esse, furta cohibere, adulteria punire, iniquos non exaltare, impudicos et histriones non nutrire, impios de terra perdere, parricidas et periurantes uiuere non sinere, Ecclesias defendere, pauperes eleemosynis alere, iustos super regni negotia constituere, senes et sapientes et sobrios consiliarios habere, magorum et ariolorum, pythonissarumque superstitionibus non intendere, iracundiam differre, patriam fortiter et iuste contra aduersarios defendere, per omnia in Deo uiuere, prosperitatibus animum non eleuare, cuncta aduersa patienter ferre, fidem catholicam in Deum habere, filios suos non sinere impie agere, certis horis orationibus insistere, ante horas congruas cibum non gustare. ue enim terre cuius rex  puer est, et cuius principes mane comedunt . Hec regni prosperitatem in presenti faciunt, et regem ad regna celestia meliora perducunt. Qui uero secundum hanc legem regnum non dispensat, multas nimirum aduersitates imperii tolerabit.« Et si rex his que prescripta sunt contraria senserit uel egerit, et in his contrariis perseuerauerit, sicut in throno hominum primus contitutus est, sic omnes quoscunque peccatores sub se in presenti habuit supra se modo implacabili in illa futura pena habebit. Et non solum regi, sed et omni qui in dominationis est potestate, tria necessario habere oportet, terrorem scilicet, ordinationem, et amorem. Nisi enim ametur Dominus, et metuatur, ordinatio illius constare minime poterit. Per beneficia ergo et affabilitatem  procuret ut diligatur, et per iustam uindictam, non proprie iniurie sed legis Dei, studeat ut metuatur. Et in his et aliis omnibus princeps semper Deum cogitet, et illi adhereat: quia, nisi conditori suo pertinaciter adheserit, et ipse, et omnes qui ei consentiunt, cito deperient. Omnis igitur qui preest hoc primitus tota animi intentione procuret, ut per omnia de Dei adiutorio omnino non dubitet. Si namque ceperit in actibus suis auxiliatorem habere Dominum, nullus hominum contemptui habere poterit eius dominatum. Non est enim potestas nisi a Deo. Ipse eleuat de stercore egenum, et sedere facit cum principibus populi sui. Deponit potentes de sede, et exaltat humiles.

CAP. uI. Ipsi autem baiuli magnopere prouidere  debent, ne super socios suos se extollant, sed iuxta Scripturam dicentem: Quanto magnus es, humilia te in omnibus, et coram Deo inuenies gratiam . Et, sicut de Ioiada legimus, quia Ioas Regem puerum eleuauit, et unxit in regem , imponens ei diadema, et dans legem in manu eius, ut secundum illam uiueret, et populum regeret, et docuit ipsum iuuenem regem usque ad etatem adultam; de quo scriptum est, quia bene regnauit ipse Ioas, quandiu docuit eum Ioiadas. Et sanctus Gregorius  admonet nutritores filiorum imperatoris Grecorum, ut ea illis loquantur, que eorum mentes in caritate circa se inuicem, et erga subiectos in mansuetudine coniungant,  ne si quid odii inter se pueri conceperint, in aperto postea erumpat. uerba, inquiens, nutrientium, aut lac erunt si bona sunt, aut uenenum si mala. Talia ergo in pueritia eis suggerant, que postmodum ostendant quam bona fuerint, que a nutritorum suorum ore suxerunt.

CAP. uII. Debent etiam prouidere ne tales illis in familiaritate iungantur per quorum suggestiones ad iniqua opera, uel ad discordias inter se et illorum subiectos corda illorum pertrahantur, quia scriptum est: Corrumpunt mores bonos colloquia mala . Debent autem illis baiuli eorum persuadere, ut non sint inuicem inuidentes, inuicem prouocantes, sed mutua dilectione coniuncti, et adinuicem  se adiuuare parati, quia, ut scriptum est, Frater fratrem adiuuet, et ambo consolantur . Si enim, domine mi rex, huius regni Ecclesia, et ministri eius ac populus, hec per uos obtinuerint, quantam mercedem et remunerationem inde apud Deum, et bonum nomen apud seculum habebitis, ex uerbis apostoli pensare potestis, qui dicit: Qui conuerti fecerit peccatorem ab errore uie sue, saluabit animam eius a morte, et operiet multitudinem peccatorum suorum  Si ergo apostolus spiritu Dei plenus de uno peccatore conuerso tantam remunerationem promittit, colligat sapientia uestra, quantam de tantorum salute ac profectu remunerationem apud Deum habebitis.





IX. AD PROCERES REGNI, PRO INSTITUTIONE CAROLOMANNI REGIS, ET DE ORDINE PALATII .


 HINCMARUS episcopus ac plebis Dei famulus.

CAP. I. Pro etatis et sacri ordinis antiquitate, posteriores tempore, boni et sapientes uiri, rogatis exiguitatem meam, ut qui negotiis ecclesiasticis et palatinis, quando in amplitudine et unitate regni prospere agebantur interfui, et consilia doctrinamque illorum qui sanctam Ecclesiam in sanctitate et iustitia rexerunt, sed et eorum qui soliditatem regni tempore superiore prosperius disposuerunt audiui, quorum magisterio traditionem maiorum suorum didici, post obitum etiam domni Ludouici imperatoris, in eorum obsequio, qui pro filiorum eius tunc temporis regum nostrorum concordia sategerunt, pro modulo meo frequentibus itineribus, uerbis et scriptis laboraui, ad institutionem istius iuuenis et  moderni regis nostri, et ad reerectionem honoris et pacis Ecclesie ac regni, ordinem ecclesiasticum, et dispositionem domus regie in sacro palatio, sicut audiui et uidi demonstrem, quatenus in nouitate sua ea doctrina imbuatur, ut in regimine regni Deo placere, et in hoc seculo feliciter regnare, et de presenti regno ad eternum ualeat peruenire. Experimento quippe cognoscimus, quia uas nouum, quo prius sapore et odore imbutum fuerit, illud in posterum diu retinebit, sicut et quidam sapiens dicit.

Quo semel est imbuta recens seruabit odorem
   Testa diu.
Et legimus  quomodo Alexander in pueritia sua habuit baiulum nomine Leonidem,  citatis moribus et incomposito incessu notabilem, que puer quasi lac adulterinum sugens ab eo sumpsit. Unde in adulta etate sapiens et rex fortis seipsum reprehendebat, et uitare uolebat, sed ut legitur, cum omnia regna uicerit, in hoc seipsum uincere non potuit.

 CAP. II. Intelligat igitur dominus rex, ad quod officium est prouectus, et obaudiat commonitionem atque comminationem Regis regum dicentis ei cum aliis regibus: Et nunc reges, inquit, intelligite, erudimini qui iudicatis terram. Seruite Domino in timore, et exsultate ei cum tremore. Apprehendite disciplinam, ne quando irascatur Dominus, et pereatis de uia iusta. Sicut multos hanc commonitionem et comminationem negligentes perisse legimus, audiuimus, et etiam nostro tempore scimus. Obaudiat etiam sanctam Scripturam sibi precipientem: Diligite iustitiam qui iudicatis terram. Sentite de Domino in bonitate, et in simplicitate cordis querite illum; quia in maliuolam animam non introibit sapientia, nec habitabit in corpore subdito peccatis .

 CAP. III. Ego autem, et pro imposito ministerio, et pro bona et rationabili uestra iussione, aggrediar exsequi quod rogatis, non meo sensu, neque uerbis meis, sed ut premisi maiorum traditione, attendens dicentem Dominum ad prophetam: Tu autem audiens nuntiabis eis ex me . Ex me, inquit, et non ex te: quia sicut ipse dicit: Qui a semetipso loquitur, gloriam propriam querit . Sancta Scriptura in omni ordine et professione unicuique administratori precipit, ut intelligat cuncta que ait: Quoniam si intelligit administratio quam gerit unde exordium cepit, sollicitius satagit, ut de administrationis talento sibi credito rationem redditurus, Omnes enim astabimus ante tribunal Christi, ut referat unusquisque que per corpus gessit,  siue bonum, siue malum . Non audiat a iusto iudice, quod Dominus in Euangelio seruo malo et pigro responsurum se fatetur, sed audire mereatur: Euge, serue bone et fidelis, quia super pauca fuisti fidelis, supra multa te constituam, intra in gaudium Domini tui .

 CAP. Iu. Legimus in sancta scriptura ueteris Testamenti, quia Dauid rex simul et propheta, prefigurans Dominum nostrum Iesum Christum, qui solus rex simul et sacerdos fieri potuit, duos in sacerdotibus ordines constituit, in summis uidelicet pontificibus, et in minoris ordinis sacerdotibus, qui nunc presbyteratus funguntur officio; ea uidelicet prouisione, ut dum quilibet Pontificum uita decederet, quicunque sacerdotum optimus putaretur, ei in pontificatum succederet. Et in Nouo Testamento, Dominus noster iehsu Christus de multitudine discipulorum suorum, sicut in Euangelio legimus, duodecim elegit, quos et Apostolos nominauit. Horum in Ecclesia locum tenent episcopi, sicut sacra Scriptura et catholici doctores ostendunt.  Designauit etiam alios septuaginta duos , qui sub duodecim apostolis figuram presbyterorum, id est secundi ordinis sacerdotum premonstrauerunt: ut decedentibus episcopis, de his secundi et inferioris ordinis sacerdotibus, secundum sacros canones spiritu Dei conditos, et totius mundi reuerentia coonsecratos, ad summi sacerdotii apicem loco decessorum episcoporum prouehantur, sicut sacra Scriptura Actuum apostolorum patenter ostendit, dicente Petro ad confratres suos, quando Iudas, qui connumeratus fuerat in ordine apostolorum, et sortitus sortem ministerii apostolatus, abiit in locum suum: Oportet, inquiens, ex his uiris, qui nobiscum congregati sunt in omni tempore, quo intrauit et exiuit inter nos Dominus iehsu, testem  resurrectionis eius nobiscum fieri unum ex istis . Et uenit electio diuina super Mathiam, qui annumeratus est cum undecim apostolis.

CAP. u. Et in sacra Regum historia legimus, quia principes sacerdotum, quando sacra unctione reges in regnum sacrabant, coronam significantem uictoriam ponentes super capita eorum, legem in manum eius dabant, ut scirent qualiter seipsos regere, et prauos corrigere, et bonos in uiam rectam deberent dirigere. Unde sicut beatus papa Gelasius ad Anastasium imperatorem  ex sacris Scripturis demonstrat, et in his que nuper apud martyrium sancte Macre in synodo gesta sunt continetur, duo sunt quibus principaliter una cum specialiter cuiusque cure subiectis mundus hic regitur, auctoritas  sacra pontificum, et regalis potestas: in quibus personis sicut ordinum sunt diuisa uocabula, ita sunt et diuisa in unoquoque ordine ac professione ordinationum officia. Diligenter igitur quisque debet in ordine et professione sua quo nomine censetur attendere, et magnopere prouidere ne a nomine discordet officio. »Primum namque,« ut beatus Cyprianus dicit , »ab episcopo quid sui nominis dignitas teneat inquiratur, quoniam episcopus, cum Grecum nomen sit, speculator interpretatur. Quare uero speculator ponitur, et quid a speculatore requiratur, Dominus ipse denudat, cum sub Ezechielis prophete persona, episcopo officii sui rationem denuntiat, ita inquiens: Speculatorem dedi te  domui Isrel .« Speculatoris officium est, ut commisso sibi populo, exemplo et uerbo qualiter uiuere debeat incessanter annuntiet: sicut de Christo, qui sequi se, id est imitari, precipit, scriptum est, que cepit iehsu facere et docere . Et sic uitam ac mores sibi commissorum speculetur attendere, et postquam attenderit, sermone si poterit et actu corrigere, et si non poterit, iuxta euangelicam regulam scelerum operarios debet declinare.

CAP. uI. Et rex in semetipso nominis sui dignitatem custodire debet. Nomen enim regis intellectualiter hoc retinet, ut subiectis omnibus rectoris officium procuret. Sed qualiter alios corrigere poterit, qui proprios mores ne iniqui sint non corrigit? quoniam iustitia regis exaltatur solium, et ueritate solidantur  gubernacula populorum. Que uero sit iustitia regis, idem beatus Cyprianus in nono abusionis gradu sufficientissime monstrat.

CAP. uII. Habet quippe ordo sacerdotalis leges diuinitus promulgatas, qualiter quisque ad culmen regiminis, uidelicet episcopatus, uenire debeat, atque ad hoc recte perueniens, qualiter uiuat, et bene uiuens, qualiter doceat, et recte docens, infirmitatem suam quotidie quanta consideratione cognoscat: qualiter etiam ministros sibi suppositos regere debeat: quam pura etiam intentione sacros ecclesiasticos ordines dispensare: et qua discretione ligare uel soluere subditos debeat. De quibus legibus in eisdem scriptum est ita : »Nulli sacerdoti suos liceat canones ignorare, nec quidquam  facere quod Patrum possit regulis obuiare. Quia non minus in sanctarum traditionum delinquitur sanctiones quam in ipsius Domini iniuriam prosilitur.« Quod tale est, quia, ut sacra monstrat auctoritas, cognata sunt schisma et heresis; ac si aliis uerbis dicatur: Non minus schismaticus delinquit, cum preuaricatione sanctarum regularum per contemptum se ab unitate sancte Ecclesie, que corpus Christi est, diuidit, quam hereticus, qui de Deo, capite uidelicet ipsius Ecclesie, male sentit.

CAP. uIII. Et sicut dictum est de legibus ecclesiasticis, quod nulli sacerdoti suos liceat canones ignorare, nec quidquam facere quod Patrum possit regulis obuiare: ita legibus sacris decretum est, ut leges nescire nulli liceat, aut que sunt statuta contemnere.  Cum enim dicitur, nulli liceat leges nescire, uel que sunt statuta contemnere, nulla persona in quocunque ordine mundano excipitur que hac sententia non constringatur. Habent enim reges et reipublice ministri leges quibus in quacunque prouincia degentes regere debent: habent Capitula Christianorum regum ac progenitorum suorum, que generali consensu fidelium suorum tenere legaliter promulgauerunt. De quibus beatus Augustinus dicit , quia licet homines de his iudicent, cum eas instituunt, tamen cum fuerint institute atque firmate, non licebit iudicibus de ipsis iudicare, sed secundum ipsas.

CAP. IX. Multo minus autem regi uel cuilibet in  quocunque ordine contra leges diuinas licet agere per contemptum. Unde principi terre magnopere prouidendum atque cauendum est, ne in his Deus offendatur, per quos religio Christiana consistere debet, et ceteri ab offensione saluari. Et ideo, quia res ecclesiasticas diuino iudicio tuendas et defensandas suscepit, consensu eius, electione cleri ac plebis, et approbatione episcoporum prouincie, quisque ad ecclesiasticum regimen absque ulla uenalitate prouehi debet: quia, sicut Dominus in Euangelio dicit: Qui non intrat per ostium in ouile ouium, sed ascendit aliunde, ille fur est et latro . Ecclesiasticis regulis sine difficultate omnimodis debet fauere, si non uult Regem regum offendere. Et sicut episcopi ac rex prouidere debent, ut nullius  rei intuitu eligatur episcopus, nisi Dei solius, id est non pro aliquo munere dationis, nec pro aliquo obsequio humano, uel propinquitate consanguinitatis, seu amicitia, uel seruitio temporali, aut aliqua occasione, que contraria esse possit ueritati, aut diuine auctoritati: ita rex custodire debet, sicut sanctus Augustinus demonstrat , ne muneribus, uel blanditiis cuiusquam scelerati pelliciatur, et adulationibus decipiatur: nec quibuscunque propinquitatis necessitudinibus coniunctis, contra Deum sanctamque Ecclesiam atque rempublicam peruerse agentibus, affectu carnali parcat, dicente Dei spiritu per Dauid prophetam: Nonne eos qui oderunt te, Deus, oderam, et super inimicos tuos tabescebam? Perfecto odio oderam illos,  inimici facti sunt mihi . Inimicos enim Dei perfecto odio odisse est, ad quod facti sunt diligere, et quod faciunt increpare, mores prauorum premere, uite prodesse.

CAP. X. Tales etiam comites et sub se iudices constituere debet, qui auaritiam oderint, et iustitiam diligant, et sub hac conditione suam administrationem peragant, et sub se huiusmodi ministeriales substituant. »Et quicunque in omni ordine et professione in dominatione constituuntur, et domini appellantur, sicut sanctus Cyprianus in sexto Abusionis gradu demonstrat , dominationis uirtutem auctore et cooperatore Domino teneant: quia nichil proficit dominandi habere potestatem, si dominus ipse non habeat et uirtutis rigorem. Sed hic  uirtutis rigor non tam exteriori fortitudine, que et ipsa secularibus dominis necessaria est, indiget, quam animi interiori fortitudine, bonis moribus exerceri debet: sepe enim dominandi per animi negligentiam perditur fortitudo. Tria ergo necessaria hos qui dominantur habere oportet, terrorem scilicet, et ordinationem, et amorem. Nisi enim ametur dominus pariter et metuatur, ordinatio minime constare illius potest. Per beneficia ergo et affabilitatem procuret ut diligatur, et per iustas uindictas, non proprie iniurie sed legis Dei, studeat ut metuatur. Propterea quoque, dum multi pendent in eo, ipse Deo adherere debet, qui illum in ducatum constituit, qui ad portanda multorum  onera ipsum ueluti fortiorem solidauit. Paxillus enim nisi bene forte firmetur, et alicui fortiori adhereat, omne quod in eo pendet cito labitur, et ipse solutus a rigore sue firmitatis, cum oneribus ad terram delabitur. Sic et princeps nisi suo conditori pertinaciter adheserit, et ipse, et omne quod continet, cito deperit.« Et sciat, quod sicut in principatu hominum primus constitutus est, ita quoscunque peccatores sub se in presenti habuit, nisi se et illos correxerit, supra se modo implacabili in illa futura pena habebit.

CAP. XI. In memoratis namque gestis apud martyrium sancte Macre, et de his que ad sancte Ecclesie ac rectorum ipsius honorem et uigorem, et de his que ad regis et regni soliditatem atque  curam pertinent, necnon et de domus regie dispositione, ex catholicorum secundum sanctarum Scripturarum tramitem promulgationibus, atque ex Christianorum regum constitutionibus, per capitula breuiter ac salubriter, si teneantur et exsequantur, collecta continentur. uerumtamen quia Samaritanus, uerus uidelicet custos humani generis, stabulario, id est pontificali ordini, cuius cure uulneratum quemque commiserat ad sanandum, dans duos denarios, uetus scilicet ac Nouum Testamentum, dixit: Quod supererogaueris, ego cum rediero reddam tibi , eisdem gestis, uelut ex supererogatione, que premissa sunt in hoc opusculo, et que sequentur, adiicere studeo.

CAP. XII. Adalhardum senem et sapientem domni  Caroli magni imperatoris propinquum, et monasterii Corbeie abbatem, inter primos consiliarios primum in adolescentia mea uidi. Cuius libellum de ordine palatii legi et scripsi, in quo inter cetera continetur duabus principaliter diuisionibus totius regni statum constare, anteposito semper et ubique omnipotentis Dei iudicio. Primam uidelicet diuisionem esse dicens, qua assidue et indeficienter regis palatium regebatur et ordinabatur; alteram uero, qua totius regni status secundum suam qualitatem studiosissime prouidendo seruabatur.

CAP. XIII. In prima igitur dispositione, regis palatium in ornamento totius palatii ita ordinatum erat. Anteposito ergo rege et regina, cum nobilissima prole sua, tam in spiritalibus, quam et in secularibus,  atque corporalibus rebus, per hos ministros omni tempore gubernabatur. uidelicet per apocrisiarium, id est responsalem negotiorum ecclesiasticorum: cuius ministerium ex eo tempore sumpsit exordium, quando Constantinus magnus imperator Christianus effectus, propter amorem et honorem sanctorum apostolorum Petri et Pauli, quorum doctrina ac ministerio ad Christi gratiam baptismatis sacramenti peruenit, locum et sedem suam, urbem scilicet Romanam, pape Siluestro edicto priuilegii tradidit, et sedem suam in ciuitate sua, que antea Byzantium uocabatur, nominis sui ciuitatem ampliando edificauit: et sic responsales tam Romane sedis, quam et aliarum precipuarum sedium,  in palatio pro ecclesiasticis negotiis excubabant.

CAP. XIu. Aliquando per episcopos, aliquando uero per diaconos apostolica sedes hoc officio fungebatur. Quo officio beatus Gregorius in diaconi ordine functus fuit, et ex aliis precipuis sedibus per diaconos id officium exsequebatur, sicut sacri canones iubent. Et in his Cisalpinis regionibus, postquam Ludouicus predicatione beati Remigii ad Christum conuersus, et ab ipso cum tribus millibus Francorum in uigilia sancti Pasche baptizatus exstitit, per successiones regum sancti episcopi ex suis sedibus, et tempore competenti palatium uisitantes, uicissim hanc administrationem disposuerunt. A tempore uero Pippini et Caroli interdum per presbyteros interdum per episcopos  regia uoluntate, atque episcopali consensu, per diaconos uel presbyteros magis quam per episcopos hoc officium exsecutum exstitit: quia episcopi continuas uigilias supra gregem suum debent assidue exemplo et uerbo uigilare, et non diutius secundum sacros canones a suis abesse parochiis.

CAP. Xu. Neque iuxta decreta ex sacris canonibus promulgata beati Gregorii, pretoria, que nunc regia, et usitatius palatia nominantur, debent inutiliter obseruare, ne incurrant iudicium, ut contra placita canonum sibi in ordinatione sua tradita facientes, ipsi se honore priuent ecclesiastico. Et ut de licitis exempla ponamus, et de illicite usurpatis non taceamus, tempore Pippini et Caroli hoc ministerium consensu episcoporum per Fulradum presbyterum,  tempore etiam Caroli per Engelramnum et Hildiboldum episcopos, tempore denique Ludouici per Hilduinum presbyterum, et post eum per Fulconem item presbyterum, deinde per Drogonem episcopum, exstitit hoc ministerium exsecutum.

CAP. XuI. Apocrisiarius autem, quem nostrates capellanum, uel palatii custodem appellant, omnem clerum palatii sub cura et dispositione sua regebat. Cui sociabatur summus cancellarius, qui a secretis olim appellabatur, erantque illi subiecti prudentes et intelligentes ac fideles uiri, qui precepta regia absque immoderata cupiditatis uenalitate scriberent, et secreta illis fideliter custodirent. Post eos uero, sacrum palatium per hos ministros disponebatur, per camerarium uidelicet, et comitem palatii, senescalcum,  buticularium, comitem stabuli, mansionarium, uenatores principales quatuor, falconarium unum.

CAP. XuII. Et quamuis sub ipsis, et ex latere eorum, alii ministeriales fuissent, ut ostiarius, sacellarius, dispensator, scapoardus, uel quorumcunque ex eis iuniores, aut decani fuissent, uel etiam alii ex latere, sicut bersarii, ueltrarii, beuerarii, uel si qui adhuc supererant: uerumtamen, quamuis et ipsi singuli iuxta suam qualitatem ad hoc intenti essent, non tamen ad eos, sicut ad ceteros principaliter, ut subter insertum est, totius regni confederatio in maioribus uel minoribus, singulis quibusque quotidianis necessitatibus occurrentibus, cum palatio conglutinabantur. Sed nec ipsi superiores  omnes equaliter, propter ministeriorum diuersitatem, qualitatem, uel conuenientiam, prodesse poterant: cum tamen nullus se, propter fidei seruandam ueritatem regis et regni, ut predictum est, subtrahero potuisset, uel etiam uoluisset. De quorum personis uel ministeriis, quanquam plura sint que dicantur, hec tamen precipue habebantur.

CAP. XuIII. Imprimis, ut iuxta cuiuscunque ministerii qualitatem uel quantitatem, minister nobili corde et corpore constans, rationabilis, discretus et sobrius eligeretur. Sed nec illa sollicitudo deerat, ut si fieri potuisset, sicut hoc regnum, Deo auctore, ex pluribus regionibus constat, ex diuersis etiam eisdem regionibus, aut in primo, aut in secundo, aut etiam in quolibet loco, iidem ministri eligerentur,  qualiter familiarius queque regiones palatium adire possent, dum sue genealogie uel regionis consortes in palatio locum tenere cognoscerent.

CAP. XIX. His ita breuiter de eligendis et constituendis ministris predictis, nunc ad eorumdem ministrorum et ministrationum ordinem qualiter currebant ueniendum est. Nam quamuis prefati ministri, unusquisque de suo ministerio, non sub alio, uel per alium, nisi per seipsum, solum regem, uel quantum ad reginam uel gloriosam prolem regis respiciebant, caput ponerent: non tamen omnes equaliter de ceteris rebus, uel ceterorum necessitatibus regem adibant, sed mensura sua quisque contentus erat, et ubi uel ubi ratio poscebat, solatium alterius requirebat. E quibus precipue duo, id est apocrisiarius,  qui uocatur apud nos capellanus, uel palatii custos, de omnibus negotiis ecclesiasticis uel ministris ecclesie, et comes palatii de omnibus secularibus causis, uel iudiciis suscipiendi curam instanter habebant: ut nec ecclesiastici, nec seculares, prius domnum regem, absque eorum consultu inquietare necesse haberent, quousque illi preuiderent, si necessitas esset ut causa ante regem merito uenire deberet. Si uero secreta esset causa, quam prius congrueret regi quam cuiquam alteri dicere, eumdem dicendi locum eidem ipsi prepararent introducto prius rege, ut hoc iuxta modum persone, uel honorabiliter, uel patienter, uel etiam misericorditer susciperet.

CAP. XX. Apocrisiarius quidem de omni ecclesiastica  religione uel ordine, necnon etiam de canonice, uel monastice altercatione, seu quecunque palatium adibant pro ecclesiasticis necessitatibus sollicitudinem haberet, et ea tantummodo de externis regem adirent, que sine illo plenius definiri non potuissent. Ceterum, ut non solum de his que ad eos specialiter de omni ornamento uel officio ecclesiastico infra palatium agenda pertinebant, uerum quoque et omnem consolationem spiritalem, siue consilium totius palatii quicunque quereret, apud eum ut necesse erat fideliter inueniret: et qui non quereret et tamen ipse apud aliquem necessarium esse sentiret, iuxta persone qualitatem, et a peruerso sensu uel opere retrahere, et ad uiam salutis conuertere  studeret. Et cetera spiritualia, quecunque palatio, tam ab assidue conuersantibus, quamque et a superuenientibus, siue secundum Deum, siue secundum seculum, ut prouiderentur et preuiderentur erant necessaria, que enumerare longum est, ad eius specialiter curam pertinebant. Non ita, ut aliter ullus, siue palatinus, siue externus superueniens, sapientia et uera deuotione per Dei gratiam illuminatus, tale aliquid minime ageret; sed maxime consuetudo erat, ut aut cum eodem apocrisiario pariter, aut certe per eius consilium quod erat agendum ageret, ne forte quid minus utile aut indignum regi subriperet.

CAP. XXI. Comitis autem palatii, inter cetera pene innumerabilia, in hoc maxime sollicitudo erat,  ut omnes contentiones regales, que alibi orte propter equitatis iudicium palatium aggrediebantur, iuste ac rationabiliter determinaret, seu peruerse iudicata ad equitatis tramitem reduceret, ut et coram Deo propter iustitiam, et coram hominibus propter legum obseruationem, cunctis placeret. Si quid uero tale esset, quod leges mundane hoc in suis diffinitionibus statutum non haberent, aut secundum gentilium consuetudinem crudelius sancitum esset, quam Christianitatis rectitudo, uel sancta auctoritas merito non consentiret, hoc ad regis moderationem perduceretur, ut ipse cum his qui utramque legem nossent, et Dei magis quam humanarum legum statuta metuerent, ita decerneret, ita statueret, ut ubi utrumque seruari posset, utrumque seruaretur:  sin autem, lex seculi merito comprimeretur, iustitia Dei conseruaretur.

CAP. XXII. De honestate uero palatii, seu specialiter ornamento regali, necnon et de donis annuis militum, absque cibo et potu, uel equis, ad reginam precipue, et sub ipsa ad camerarium pertinebat: et secundum cuiusque rei qualitatem, ipsorum sollicitudo erat, ut tempore congruo semper futura prospicerent, ne quid dum opus esset ullatenus opportuno tempore defuisset. De donis uero diuersarum legationum, ad camerarium aspiciebat: nisi forte iubente rege tale aliquid esset, quod regine ad tractandum cum ipso congrueret. Hec autem omnia et his similia eo intendebant, ut ab omni sollicitudine domestica uel palatina, in quantum rationabiliter et  honeste esse poterat, domnus rex omnipotenti Deo spem suam indesinenter committens, ad totius regni statum ordinandum uel conseruandum animum semper suum promptum haberet.

CAP. XXIII. Ad tres autem ministeriales, senescalcum, buticularium, et comitem stabuli, secundum uniuscuiusque ministerii qualitatem uel quantitatem pertinebat, ut cum communi consensu de suo quisque ministerio admonendi non essent segnes, ut quantocius esse potuisset, omnes actores regis prescirent, ubi uel ubi rex illo uel illo tempore, tanto uel tanto spatio manere debuisset, propter adductionem, uel preparationem: ne forte tarde scientes, dum inopportuno tempore, uel cum nimia festinatione  exigeretur, familia regalis per negligentiam sine necessitate opprimeretur. Que uidelicet cura quanquam ad buticularium uel ad comitem stabuli pertineret, maxima tamen cura ad senescalcum respiciebat, eo quod omnia cetera, preter potus uel uictus caballorum, ad eumdem senescalcum respiceret. Inter quos etiam et mansionarius intererat, super cuius ministerium incumbebat, sicut et nomen eius indicat, ut in hoc maxime sollicitudo eius intenta esset, ut tam supradicti actores, quamque et susceptores, quo tempore ad eos illo uel illo in loco rex uenturus esset, propter mansionum preparationem, ut opportuno tempore prescire potuissent: ne aut inde tarde scientes, propter afflictionem familie importuno tempore peccatum, aut hi propter non condignam  susceptionem, ac si bene noluissent, cum certe non uolendo, sed non ualendo offensionem incurrerent.

CAP. XXIu. Similiter quoque quatuor uenatores, et quintus falconarius, cum eadem unanimitate secundum temporis qualitatem admonere studebant, qualiter ea, que ad singulorum ministeriorum curam pertinebant, ut opportuno tempore, et non tarde consideraretur, quando tanti uel quando tanti, quando toti et quando nulli, aut in palatio retinerentur, aut more solito foris nutriendi usque ad tempus mitterentur, aut tempore congruo per denominata loca uenandi causa pariter et nutriendi disponerentur. Sed et hoc et illud, id est et intra et extra palatium, ita semper cum mensura et ratione ordinaretur, ut quantum prodesset esset, et quantum non prodesset  non esset: quia in ipsis ministeriis non sic facile certus numerus, aut hominum, aut canum, aut auium diffiniri potest: ideo in ipsorum arbitrio manebat, quanti et quales essent. Sensus autem in his omnibus talis erat, ut nunquam palatio tales uel tanti deessent ministri, propter has precipue inter ceteras necessitates uel honestates.

CAP. XXu. Primo, ut siue generaliter maioribus, siue specialiter uel singulariter quibusque minoribus recedentibus, omni tempore et multitudine congrua, sine qua rationabiliter et honeste esse non posset, semper esset ornatum palatium, et consiliariis condignis nunquam destitutum fuisset. Et ut qualiscunque legatio, siue speculandi, siue etiam subdendi gratia ueniret, qualiter omnes quidem honeste  suscipi potuissent. Deinde primus consilii rectitudinem, secundus misericordie et benignitatis consolationem, tertius uero uersutie seu temeritatis sermo referret medicinam. Et ut ex quacunque parte totius regni, quicunque desolatus, orbatus, alieno ere oppressus, iniuste calumnia cuiusque suffocatus, seu cetera his similia, que nunc enumerare perlongum est, maxime tamen de uiduis et orphanis, tam seniorum quamque et mediocrium, uniuscuiusque secundum suam indigentiam, uel qualitatem, dominorum uero misericordiam et pietatem, semper ad manum haberet, per quem singuli ad pias aures principis perferre potuissent.

CAP. XXuI. Similiter, qui propter diutinum seruitium  digni erant ut remunerari debuissent, et locus talis occurrebat, ubi ex predictis indigentibus nemo sine mensura destitueretur, similiter secundum eorum qualitatem ad memoriam principum reuocarentur, non tam ipsis urgentibus, quam eorum, de quibus supra dictum est, fidem et debitum exigentibus, ut in eis id fieret primo propter quod cum iustitia et misericordia Deo placeret. Deinde in militia remanentibus certissimam fideliter seruiendi fidem et constantiam ministrarent. Deinde ut etiam longe positis per totius regni ambitum letitiam et gaudium demonstrarent. Et si aliquis ex ministerialibus uel consiliariis decedebat, loco eius congruus et utilis restituebatur.

CAP. XXuII. Et ut illa multitudo, que in palatio  semper esse debet, indeficienter persistere posset, his tribus ordinibus fouebatur. Uno uidelicet, ut absque ministeriis expediti milites, anteposita dominorum benignitate, et sollicitudine, qua nunc uictu, nunc uestitu, nunc auro, nunc argento, modo equis, uel ceteris ornamentis, interdum specialiter, aliquando prout tempus, ratio, et ordo condignam potestatem administrabat, sepius porrectis, in eo tamen indeficientem consolationem, necnon ad regale obsequium inflammatum animum ardentius semper habebant, quod illos prefati capitanei ministeriales certatim de die in diem, nunc istos, nunc illos, ad mansiones suas uocabant, et non tam gule uoracitate, quam uere familiaritatis seu dilectionis amore, prout cuique possibile erat, impendere studebant:  sicque fiebat, ut rarus quisque infra hebdomadam remaneret, qui non ab aliquo pro huiusmodi studio conuocaretur.

CAP. XXuIII. Alter ordo per singula ministeria discipulis congruebat, qui magistro suo singuli adherentes, et honorificabant et honorificabantur, locisque singuli suis, prout opportunitas occurrebat, ut a Domino uidendo uel alloquendo consolarentur. Tertius ordo item erat, tam maiorum, quam minorum, in pueris, uel uassallis, quos unusquisque, prout gubernare et sustentare absque peccato, rapina uidelicet uel furto poterat, studiose habere procurabant. In quibus scilicet denominatis ordinibus, absque his qui semper eundo et redeundo palatium frequentabant, erat delectabile, quod interdum et  necessitati, si repente ingrueret, semper sufficerent: et tamen semper, ut dictum est, maior pars illius propter superius commemoratas benignitates, cum iucunditate et hilaritate prompta et alacri mente persisterent.

CAP. XXIX. Secunda diuisio est, qua totius regni status, anteposito sicuti semper et ubicunque omnipotentis Dei iudicio, quantum ad humanam rationem pertinebat, conseruari uidebatur, hec est. Consuetudo autem tunc temporis talis erat, ut non sepius, sed bis in anno, placita duo tenerentur. Unum, quando ordinabatur status totius regni ad anni uertentis spatium, quod ordinatum nullus euentus rerum, nisi summa necessitas, que similiter toto regno  incumbebat, mutabatur. In quo placito generalitas uniuersorum maiorum tam clericorum quam laicorum conueniebat: seniores, propter concilium ordinandum; minores, propter idem consilium suscipiendum, et interdum pariter tractandum, et non ex potestate, sed ex proprio mentis intellectu uel sententia confirmandum.

CAP. XXX. Ceterum autem propter dona generaliter danda, aliud placitum cum senioribus tantum et precipuis consiliariis habebatur: in quo iam futuri anni status tractari incipiebatur, si forte talia aliqua se premonstrabant, pro quibus necesse erat premeditando ordinare, si quid mox transacto anno priore incumberet, pro quo anticipando aliquid statuere aut prouidere necessitas esset: uerbi gratia,  si inter marchisos in qualibet regni parte ad aliud tempus dextre date fuissent, quid mox post dextras exactas agendum esset, utrum renouande, an finiende essent: iuxta ceterarum partium imminentibus rixa et pace, ut secundum id quod tunc temporis ratio poscebat, si ex una parte hinc aut inde uel facienda uel toleranda inquietudo necessario incumbebat, ex aliis partibus tranquillitas ordinaretur. Et cum ita per eorumdem seniorum consilium quid futuri temporis actio uel ordo agendi posceret, a longe considerarent: et cum inuentum esset, sub silentio idem inuentum consilium, ita funditus ab omnibus alienis incognitum usque ad aliud iterum secundum generale placitum, ac si inuentum uel a nullo tractatum esset, maneret: ut si forte tale aliquid  aut infra aut extra regnum ordinandum esset, quod prescientia quorumdam, aut destruere, aut certe inutile reddere, aut per aliquam diuersam astutiam laboriosius faciendum conuertere uoluisset, hoc nullatenus facere potuisset. In ipso autem placito, si quid ita exigeret, uel propter satisfactionem ceterorum seniorum, uel propter non solum mitigandum, uerum etiam accendendum animum populorum, ac si ita prius exinde precogitatum nichil fuisset, ita nunc a nouo consilio, et consensu illorum et inueniretur, et cum magnanimis ordo Domino duce perficeretur. Ita autem anno priore terminato, prefato modo ordinaretur et de secundo.

CAP. XXXI. Consiliarii autem, quantum possibile erat, tam clerici quam laici, tales eligebantur, qui  primo secundum suam quisque qualitatem uel ministerium Deum timerent, deinde talem fidem haberent, ut excepta uita eterna nichil regi et regno preponerent, non amicos, non inimicos, non parentes, non munera dantes, non blandientes, non exasperantes, non sophistice uel uersute, aut secundum sapientiam solummodo huius seculi que inimica est Deo sapientes, sed illam sapientiam et intelligentiam scientes, qua illos qui in supradicta humana astutia fiduciam suam habuissent, pleniter per iustam et rectam sapientiam non solum reprimere, sed funditus opprimere potuissent. Electi autem consiliarii una cum rege hoc inter se principaliter constitutum habebant, ut quidquid inter se familiariter locuti fuissent, tam de  statu regni, quamque et de speciali cuiuslibet persona, nullus sine consensu ipsorum cuilibet domestico suo, uel cuicunque alteri prodere debuisset, secundum hoc quod res eadem siue die, siue duobus, siue amplius, seu annum, uel etiam in perpetuo celari, uel sub silentio manere necesse fuisset: quia sepe in tali tractatu de qualibet persona, talis interdum propter communem utilitatem agendam uel cauendam sermo procedit, qui ab eo cognitus, aut ualde turbat, aut quod magis est in desperationem trahit, uel quod grauissimum est, in infidelitatem conuertit, et ab omni profectu, quem fortasse multipliciter exercere potuit, inutilem reddit, cum tamen nichil ei obesset si eumdem sermonem minime sciret. Quale de homine uno, tale de duobus,  tale de centum, tale de maiori numero, uel etiam de progenie una, uel tota qualibet simul prouincia, si magna cautela non fuerit, fieri poterit.

CAP. XXXII. Apocrisiarius autem, id est capellanus, uel palatii custos, et camerarius semper intererant: et idcirco cum summo studio tales eligebantur, aut electi instruebantur, qui merito interesse potuissent. Sed et de ceteris ministerialibus, qui talem se ostendebat, ut ad hoc uel presens, uel futurus, nunc discendo, postmodum uero consiliando, loco eorumdem honorifice substitui potuisset, cum summa intentione mentis intendendo singulis que agebantur interesse iubebatur, saluans credita, discens incognita, retinens ordinata et constituta: ut si forte tale aliquid extra aut infra  regnum oriretur, aut insperatum et ideo non premeditatum nuntiaretur , ipsi palatini per misericordiam Dei, ex eorum assidua familiaritate, tam in publicis consiliis, quamque ex domestica in hac parte allocutione, responsione, et consultatione, studium haberent, prout tunc rei uel temporis qualitas exigebat, aut consilium pleniter dare quid fieret, aut certe quomodo ad prefinita tempora cum consilio, et absque ullo detrimento res eadem exspectari uel sustentari potuisset. Hec de maioribus.

CAP. XXXIII. De minoribus uero, uel proprie palatinis, ita ut diximus non generaliter ad regnum  pertinentibus, sed specialiter ad personas quasque respicientibus, que specialiter palatio imminebant, cum eis dominus rerum ita inconfuse ordinare potuisset, ut exinde non solum detrimentum ullum oriretur, uerum etiam ortum aut imminens utiliter aut mitigari, aut funditus exstingui, aut etiam euelli potuisset. Si uero talis esset causa, ut uelocitati immineret, et tamen aliquatenus usque ad generale placitum quoque pacto sustentari, uel sine peccato, aut sine contumelia potuisset, ipsi modum eiusdem sustentationis ex predicto maiori usu consilium dandi scirent, et sapientiam priorum imitari placite Deo, et utiliter regno interim dare potuissent. Prefatorum autem consiliariorum intentio, quando ad  palatium conuocabantur, in hoc precipue uigebat, ut non speciales uel singulares quascunque uel quorumcunque causas, sed nec etiam illorum, qui pro contentionibus rerum aut legum ueniebant ordinarent, quousque illa que generaliter ad salutem uel statum regis et regni pertinebant, Domino miserante, ordinata habuissent. Et tunc demum, si forte tale aliquid domno rege precipiente reseruandum erat, quod sine eorum certa consideratione determinari a comite palatii, uel ceteris, quibus congruebant, non potuisset.

CAP. XXXIu. Proceres uero predicti, siue in hoc, siue in illo prefato placito, quin et primi senatores regni, ne quasi sine causa conuocari uiderentur, mox auctoritate regia per denominata et ordinata  capitula, que uel ab ipso per inspirationem Dei inuenta, uel undique sibi nuntiata post eorum abscessum precipue fuerant, eis ad conferendum uel ad considerandum patefacta sunt. Quibus susceptis, interdum die uno, interdum biduo, interdum etiam triduo, uel amplius prout rerum pondus expetebat accepto, ex predictis domesticis palatii missis intercurrentibus, queque sibi uidebantur interrogantes responsumque recipientes, tandiu ita nullo extraneo appropinquante, donec res singule ad effectum perducte gloriosi principis auditui in sacris eius obtutibus exponerentur, et quidquid data a Deo sapientia eius eligeret, omnes sequerentur, ecce sicut de uno, ita de duobus, uel quotquot essent capitulis agebatur, quousque omnia Deo miserante  illius temporis necessaria expolirentur.

CAP. XXXu. Interim uero, quo hec in regis absentia agebantur, ipse princeps relique multitudini, in suscipiendis muneribus, salutandis proceribus, confabulando rarius uisis, compatiendo senioribus, congaudendo iunioribus, et cetera his similia tam in spiritalibus, quamque et in secularibus, occupatus erat: ita tamen, ut quotiescunque segregatorum uoluntas esset, ad eos ueniret, similiter quoque quanto spatio uoluissent cum eis consisteret, et cum omni familiaritate, qualiter singula reperta habuissent referebant, quantaque mutua hinc et inde altercatione uel disputatione, seu amica contentione decertassent, apertius recitabant. Sed nec illud pretermittendum, quomodo si tempus serenum  erat, extra, sin autem, intra diuersa loca distincta erant, ubi et hi abundanter segregati semotim, et cetera multitudo separatim residere potuissent, prius tamen cetere inferiores persone interesse minime potuissent. Que utraque tamen seniorum susceptacula sic in duobus diuisa erant, ut primo omnes episcopi, abbates, uel huiusmodi honorificentiores clerici, absque ulla laicorum commistione congregarentur. Similiter comites, uel huiusmodi principes sibimet honorificabiliter a cetera multitudine primo mane segregarentur, quousque tempus siue presente siue absente rege occurrerent: et tunc predicti seniores more solito, clerici ad suam, laici uero ad suam constitutam curiam, subselliis  similiter honorificabiliter preparatis, conuocarentur. Qui cum separati a ceteris essent, in eorum manebat potestate, quando simul uel quando separati residerent, prout eos tractande cause qualitas docebat, siue de spiritalibus, siue de secularibus, seu etiam commistis. Similiter, si propter quamlibet uescendi uel inuestigandi causam quemcunque conuocare uoluissent, et re comperta discederet, in eorum uoluntate manebat. Hec interim de his, que eis a rege ad tractandum proponebantur.

CAP. XXXuI. Secunda autem ratio regis erat interrogatio quid unusquisque ex illa parte regni, qua ueniebat, dignum relatu, uel retractatu secum afferret, quia et hoc eis non solum permissum, uerum etiam arctius commissum erat, ut hoc unusquisque  studiosissime, usque dum reuerteretur, tam infra, quam extra regnum perquireret, si quid tale non solum a propriis uel extraneis, uerum etiam sicut ab amicis, ita et ab inimicis inuestigaret, intermissa interim, nec magnopere unde sciret inuestigata persona. Si populus in qualibet regni parte, regione, seu angulo turbatus, que causa turbationis esset, si murmur populi obstreperet, uel tale aliquid inequale resonaret, unde generale consilium tractare aliquid necessarium esset, et cetera his similia. Extra uero, si aliqua gens subdita rebellare, uel rebellata subdere, si necdum tacta insidias regni moliri, uel tale aliquid oriri uoluisset. In his uero  omnibus, quecunque cuilibet periculo imminerent, illud precipue querebatur, cuius rei occasione talia uel talia orirentur

CAP. XXXuII. Post illa, que in synodo apud martyrium sancte Macre de maiorum constitutionibus collecta, et regi Ludouico nuper defuncto fuere directa, hec de ordine palatii et dispositione regni, uobis ad institutionem istius regis nostri ac ministrorum eius regnique prouisorum, sicut scriptis et uerbis seniorum didici, et ipse adhuc in adolescentia mea uidi, deuote iussioni uestre obediens obtuli. Personas autem hominum, et mores ac qualitates illorum, per quos si aliqua sunt collapsa restituantur, uestra solertia prouidebit, quoniam de his, quos tempore domni Ludouici imperatoris uidi palatii  procuratores et regni prefectos, neminem scio esse superstitem: scio tamen de illorum nobilitate natos pro patribus filios, licet illorum mores ac qualitates ignorem. Ipsi uero procurent, ut non sint moribus ac uirtute, atque pro etatis quantitate, uel temporis qualitate, sapientia et studiis bonis degeneres: quatenus merito patrum loca et officia suppleant, et se in ipsa suppletione caute custodiant, ne, ut sanctus Gregorius dicit, in culmine honoris positi usu glorie permutentur, sicut Saul, qui prius in electione honoris exstitit humilis, postea reprobari meruit propter elationem tumoris.





X. AD EPISCOPOS REGNI ADMONITIO ALTERA Pro Carolomanno rege apud Sparnacum facta.


 HINCMARUS, episcopus ac plebis Dei famulus.

CAP. I. Doctrina est Christiana, secundum sanctarum Scripturarum tramitem, predicationemque maiorum, qua Deo ac Domino nostro Iesu Christo conditore et redemptore nostro, qui simul solus rex et sacerdos fieri potuit, in cuius nomine omne genuflectitur, celestium, terrestrium, et infernorum, disponente, sicut beatus Gelasius papa ad Anastasium imperatorem dicit , et in gestis que nuper apud martyrium sancte Macre in synodo gesta sunt partim continetur, duo sunt, quibus principaliter, una cum specialiter cuiuscunque cure subiectis, mundus hic regitur, auctoritas sacra pontificum, et regalis potestas: in quibus personis, sicut ordine sunt diuisa uocabula, ita sunt et diuisa in unoquoque  ordine ac professione ordinationum officia. Quamuis enim membra ueri regis atque pontificis secundum participationem nature, magnifice utrumque in sacra generositate sumpsisse dicantur, ut simul regale  genus et sacerdotale subsistant, memor tamen Christus fragilitatis humane, quod suorum saluti congrueret, dispensatione magnifica temperans, sic actionibus propriis, dignitatibusque distinctis officia potestatis utriusque discreuit, suos uolens medicinali humilitate saluari, non humana superbia rursus , intercipi, ut et Christiani reges pro eterna uita pontificibus indigerent, et pontifices pro temporalium cursu rerum imperialibus dispositionibus uterentur: quatenus spiritalis actio a carnalibus distaret incursibus, et ideo militans Deo minime se negotiis secularibus implicaret , ac uicissim non ille rebus diuinis presidere uideretur qui esset negotiis secularibus  implicatus, ut et modestia utriusque ordinis curaretur, ne extolleretur utroque suffultus, et competens qualitatibus actionum specialiter professio aptaretur.

 CAP. II. Sed tanto grauius pondus est sacerdotum quanto etiam pro ipsis regibus hominum in diuino reddituri sunt examine rationem: et tanto est dignitas pontificum maior quam regum, quia reges in culmen regium sacrantur a pontificibus, pontifices autem a regibus consecrari non possunt: et tanto in humanis rebus regum cura est propensior quam sacerdotum, quanto pro honore et defensione et quiete sancte Ecclesie, ac rectorum et ministrorum ipsius, et leges promulgando, ac militando, a Rege regum est eis cure onus impositum.

CAP. III. Diligenter igitur quisque debet in ordine et professione sua quo nomine censetur attendere, et maiorem in modum prouidere, ne a nomine discordet officio. Quia, sicut legimus in sacra historia,  Ozias rex presumens incensum ponere, quod non regii, sed sacerdotalis erat ministerii, lepra est a Deo percussus, et de templo a sacerdotibus eiectus, et in domo sua est usque ad mortem reclusus . Et sanctus Cyprianus in decimo gradu Abusionum, per quem seculi rota, si in illo fuerit, decipitur, et ad tartari tenebras nullo impediente iustitie suffragio, per iustum Dei iudicium rotatur, de negligente episcopo dicit : »Si fuerit episcopus negligens, qui gradus sui honorem inter homines requirit, sed ministerii sui dignitatem coram Deo, pro quo legatione fungitur, non custodit. Primum namque ab episcopo, quid sui nominis dignitas teneat, inquiratur: quoniam cum episcopus Grecum nomen sit, speculator interpretatur.  Quare uero speculator ponitur, et quid a speculatore requiratur, Dominus ipse denudat, cum sub Ezechielis prophete persona episcopo officii sui rationem denuntiat, ita inquiens: Speculatorem dedi te domui Isrel ,« et reliqua, que non perfunctorie neque raro legere et meditari debemus qui uocamur hoc nomine.

CAP. Iu. In ueteri Testamento  Dauid rex simul et propheta, prefigurans Dominum nostrum Iesum Christum, qui, ut premisimus, solus rex simul et sacerdos fieri potuit, duos in sacerdotibus ordines constituit, in summis uidelicet pontificibus, et in minoris ordinis sacerdotibus, qui nunc presbyteratus funguntur officio: ea uidelicet prouisione, ut dum quilibet pontificum uita decederet,  quicunque sacerdotum optimus putaretur, ei in pontificatum succederet. Et in Nouo Testamento  Dominus noster iehsu Christus de multitudine discipulorum suorum, sicut in Euangelio legimus, duodecim elegit, quos et apostolos nominauit. Horum in Ecclesia locum tenent episcopi, sicut sanctus Gregorius, et ceteri catholici doctores ostendunt. Designauit etiam et alios septuaginta duos, quia ut duodecim apostolos formam episcoporum exhibere simul et premonstrare nemo est qui dubitet, sic et hos septuaginta duos figuram presbyterorum, id est, secundi ordinis sacerdotum gessisse sciendum est: tametsi primis Ecclesie temporibus, ut apostolica Scriptura testis est , utrique presbyteri, utrique uocabantur episcopi, quorum uni sapientie maturitatem, alteri industriam cure pastoralis significant, quorum licet in quibusdam sint discreta officia dignitatum, uno nomine sacre regule comprehendunt. »Nulli, inquiunt , sacerdoti suos liceat canones ignorare, nec quidquam facere quod Patrum possit regulis obuiare,« quia non minus in sanctarum traditionum delinquitur sanctiones, quam in ipsius Domini iniuriam prosilitur, id est, non minus schismatici in sanctarum traditionum sanctiones delinquentes, quam heretici a recta fide discedentes, donec conuertantur, et unitati sancte Ecclesie incorporentur, ab eadem Ecclesia sunt separandi. In episcopis enim, ut beatus dicit  Ambrosius, omnes ordines sunt, quia primus sacerdos est, hoc est princeps sacerdotum, et propheta, et euangelista, et ceterorum ministrorum in se officia continens ad implenda ea in ministerio fidelium.

CAP. u. Qualiter autem consensu principis terre, qui res ecclesiasticas diuino iudicio ad tuendas et defensandas suscepit, electione cleri ac plebis quisque ad ecclesiasticum regimen absque ulla uenalitate prouehi debeat, et Dominus in Euangelio, et sacri canones aperte demonstrant dicente Domino: Qui non intrat per ostium in ouile ouium, sed ascendit aliunde, ille fur est et latro . Quales autem ad episcopatum debeant promoueri, apostolica et canonica decernit auctoritas . Unde  principi terre magnopere prouidendum atque cauendum est ne in his Deus offendatur, per quos religio Christiana consistere debet, et ceteri ab offensione saluari. Nullius enim rei intuitu eligendus est episcopus, nisi Dei solius, id est, non pro aliquo munere presentis uel future sub spe retributionis, nec pro aliquo obsequio humano, uel propinquitate consanguinitatis, seu amicitia, uel seruitio temporali, aut aliqua occasione, que contraria esse possit ueritati, aut diuine auctoritati: sicut et de presbyteris, sicut sacra demonstrat auctoritas .

CAP. uI. Qualiter autem ordinati ministros sibi suppositos regere debeant, sacri canones et decreta sedis Romane pontificum, sed et sextus decimus liber Legum,  quibus una cum sacris canonibus sancta moderatur Ecclesia, patenter ostendunt. Quam pura etiam intentione sacros ecclesiasticos ordines debeant dispensare, beatus Gregorius in homilia Euangelii, Misit iehsu duodecim discipulos suos, precipiens eis et dicens: In uiam gentium ne abieritis, et in homilia Euangelii, Designauit Dominus et alios septuaginta duos; et in homilia Euangelii, uidit iehsu ciuitatem, et fleuit super illam, aperte ostendit. Qua uero discretione ligare uel soluere debeant subditos, in homilia Euangelii, Cum sero factum esset una Sabbatorum, luculenter demonstrat . Qualiter autem quisque ad culmen regiminis uidelicet episcopatus ueniat, atque ad hoc recte  perueniens qualiter uiuat, et bene uiuens qualiter doceat, et recte docens infirmitatem suam quotidie quanta consideratione cognoscat, beatus Gregorius in Pastorali regula sufficienter et eloquentissime docet.

CAP. uII. Qualis denique rex debeat esse, beatus Cyprianus in nono Abusionis gradu demonstrat docens : »Etenim regem non iniquum, sed correctorem iniquorum esse oportet. Inde in semetipso nominis sui dignitatem custodire debet. Nomen enim regis intellectualiter hoc retinet, ut subiectis omnibus rectoris officium procuret. Sed qualiter alios corrigere poterit, qui proprios mores, ne iniqui sint, non corrigit? Quoniam in iustitia regis exaltatur solium, et in ueritate regis solidantur  gubernacula populorum. Iustitia uero regis est, neminem iniuste per potentiam opprimere, sine personarum acceptione inter uirum et proximum suum iuste iudicare: aduenis, et pupillis, et uiduis defensorem esse, furta cohibere, adulteria punire, iniquos non exaltare, impudicos et histriones non nutrire, impios de terra perdere, parricidas et periurantes uiuere non sinere, Ecclesias defendere, pauperes eleemosynis alere, iustos super regni negotia constituere, senes et sapientes et sobrios consiliarios habere, magorum et hariolorum pythonissarumque superstitionibus non intendere, iracundiam differre, patriam fortiter et iuste contra aduersarios defendere, per omnia in Deo confidere, prosperitatibus animum non eleuare, cuncta aduersa patienter  tolerare, fidem catholicam in Deum habere, filios suos non sinere impie agere, certis horis orationibus insistere, ante horas congruas cibum non gustare. ue enim terre, cuius rex puer est, et cuius principes mane comedunt . Hec regni prosperitatem in presenti faciunt, et regem ad celestia regna meliora perducunt. Qui uero regnum non secundum hanc legem dispensat, multas nimirum aduersitates imperii tolerabit. Idcirco enim pax sepe populorum rumpitur, et offendicula etiam de regno suscitantur, terrarum quoque fructus diminuuntur, et seruitia populorum prepediuntur, multi et uarii dolores prosperitatem regni inficiunt, charorum et liberorum mortes tristitiam conferunt, nostium incursus prouincias undique uastant, bestie  armentorum et pecorum greges dilacerant, tempestas eris et hyemis turbata rerum fecunditate maris ministeria prohibent, et aliquando fulminum ictus segetes et arborum flores et pampinos quosque exurunt. Super omnia uero regis iniustitia non solum presentis imperii faciem offuscat, sed etiam filios suos et nepotes, ne post se regni hereditatem teneant, obscurat. Propter piaculum enim Salomonis regnum domus Isrel Dominus de manibus filiorum eius dispersit, et propter iustitiam Dauid regis lucernam de semine eius semper in Ierusalem reliquit. Ecce quantum iustitia regis seculo ualet, intuentibus perspicue patet. Est enim pax populorum, tutamen patrie, immunitas plebis, munimentum gentis, cura  languorum, gaudium hominum, temperies eris, serenitas maris, terre fecunditas, solatium pauperum, hereditas filiorum, et sibimetipsi spes future beatitudinis. Attamen sciat rex, quod sicut in throno hominum primus constitutus est, sic et in penis, si iustitiam non fecerit, primatum habiturus est. Omnes namque quoscunque peccatores sub se in presenti habuit, supra se modo implacabili in illa pena futura habebit.

CAP. uIII. »Et sextus Abusionis gradus est,« qui non solum regi, sed et omnibus, qui dominorum censentur nomine, conuenit, »dominus sine uirtute: quia nichil proficit dominandi habere potestatem, si dominus ipse non habeat uirtutis rigorem. Sed hic uirtutis rigor, non tam exteriori fortitudine,  que et ipsa secularibus dominis necessaria est, indiget, quam animi interiori fortitudine bonis moribus exerceri debet. Sepe enim dominandi per animi negligentiam perditur fortitudo, sicut in Heli sacerdote factum fuisse comprobatur : qui dum seueritate iudicii peccantes filios non cercuit, in eorum uindictam Dominus, uelut consentienti, ferociter non pepercit. Tria ergo necessaria hos qui dominantur habere oportet, terrorem scilicet, et ordinationem, et amorem. Nisi enim ametur dominus pariter et metuatur, ordinatio minime constare illius potest. Per beneficia ergo et affabilitatem procuret ut diligatur, et per iustas uindictas, non proprie iniurie, sed legis Dei, studeat ut metuatur. Propterea quoque dum multi pendent in eo, ipse  Deo adherere debet, qui illum in ducatum constituit, qui ad portanda multorum onera, ipsum ueluti fortiorem solidauit. Paxillus enim, nisi bene forte firmetur, et alicui fortiori adhereat, omne quod in eo pendet cito labitur, et ipse solutus a rigore sue firmitatis cum oneribus ad terram delabitur. Sic et princeps, nisi suo conditori pertinaciter adheserit, et ipse, et omne quod continet, cito deperit. Quidam namque per dominandi officium plus Deo appropinquant: quidam imposito sibi dignitatis honore deteriores fiunt. Moyses namque accepto populi ducatu familiarius Dei locutionibus utebatur : Saul uero filius Cis, postquam sceptra regni suscepit, per inobedientie superbiam Deum offendit . Rex Salomon postquam patris  sui Dauid sedem obtinuit, Deus illum ultra omnes mortales uelut ad numerosi populi gubernationem sapientie munere ditauit . Econtrario uero Ieroboam seruus Salomonis, postquam regni domus Dauid occupauit partem, ad idolorum culturam decem tribus Isrel, que erant in parte Samarie attraxit . Per que exempla euidenter ostenditur, quosdam in sublimiori statu ad maiorem perfectionem crescere, quosdam uero per supercilium dominationis ad deteriora defluere. Per quod utrumque intelligitur, eos qui ad meliora condescendunt, per uirtutem animi, et Dei auxilium posse id facere, et eos qui ad deteriora deuertuntur, per mentis imbecillitatem pariter et negligentiam  errare. Unde et dominum absque uirtute fieri non decet, qui uirtutem sine Dei auxilio nullatenus habet. Qui etenim multa tuetur, si non habet fortitudinem animi, non ualet id agere, quoniam magna magnis infestationibus, uel aduersitatibus solent laborare. Omnis ergo qui preest hoc primitus animi tota intentione procuret, ut per omnia de Dei adiutorio omnino non dubitet. Si namque ceperit in actibus suis auxiliatorem habere Dominum dominorum, nullus hominum contemptui poterit habere eius dominatum: Non enim est potestas nisi a Deo . Ipse enim eleuat de stercore egenum, et sedere facit cum principibus populi sui: et deponit potentes de sede, et exaltat humiles , ut subditus fiat omnis mundus Deo, et  egeat omnis gloria Dei .«

CAP. IX. Quales sibi adhibere debeat rex consiliarios, sed et illi, qui in principatu positi domini appellantur, Ambrosius in libro Officiorum ostendit : »Talis, inquiens, debet esse qui consilium alteri dat, ut seipsum formam aliis prebeat ad exemplum bonorum operum, in doctrina, in integritate, in grauitate: ut sit eius sermo salubris atque irreprehensibilis, consilium utile, uita honesta, sententia decora. Talis igitur debet esse consiliarius, qui nichil nebulosum habeat, nichil fallax, nichil fabulosum, nichil simulatum, quod uitam eius ac mores refellat, nichil improbum ac maleuolum, quod auertat consulentes. Alia sunt enim que fugiuntur, alia que contemnuntur. Fugimus ea que  possunt nocere, que malitiose possunt in noxam serpere, ut si is qui consulitur, dubia sit fide, et pecunie auidus, ut possit pretio mutari, si iniuriosus, hic fugitur ac declinatur. Qui uero uoluptarius, intemperans, et si alienus a fraude, tamen auarus et cupidior lucri turpis, hic contemnitur.  Quis enim in ceno fontem requirat? quis e turbida aqua potum petat? Itaque ubi luxuria est, ubi intemperantia, ubi uitiorum confusio, quis inde sibi aliquid hauriendum existimet? Quis non despiciat morum colluuionem, quis utilem cause aliene iudicet, quem uidet inutilem uite sue? Quis iterum improbum, maleuolum, contumeliosum non fugiat, et ad nocendum paratum? quis non eum omni studio declinet? Quis uero quamuis instructum ad consilii  opem, difficilem tamen accessu ambiat, in quo sit illud, tanquam si quis aque fontem precludat? Quid enim prodest habere sapientiam, si consilium neges? Si consulendi intercludas copiam, clausisti fontem, ut nec aliis influat, nec tibi prosit. Admirandus mihi et suspiciendus consiliarius, quem propitius Dominus patribus dedit, offensus abstulit. Promptius tamen nos iusto uiro, quam prudenti committimus. Pulchrum est igitur bene uelle, et eo largiri consilio ut prosis, non ut noceas.«

CAP. X. A quibus una cum ceteris prauitatibus se rex debeat custodire, et quales comites ac iudices debeat constituere, sanctus Augustinus demonstrat, dicens: Caueat princeps, ne muneribus uel  blanditiis cuiusquam scelerati pelliciatur, uel adulationibus decipiatur, quia est munus a dato, munus a fauore, munus ab obsequio. Et ideo debet omnis iudex cauere ne iustum iudicium uendat, aut testis uerum testimonium, aut aduocatus iustum patrocinium, et iurisperitus uerum consilium uendat, ne Iude, qui Christum qui est ueritas et iustitia uendidit, socius fiat. Et ne quisquam in principatu quocunque positus adulationibus decipiatur, diligenter attendat quod in Regum historia legitur: Benadab fugiens ingressus est ciuitatem in cubiculum, quod erat intra cubiculum, dixeruntque et serui sui: Ecce audiuimus, quod reges domus Isrel clementes sint. Ponamus itaque saccos in lumbis nostris, et funiculos in capitibus nostris, ut egrediamur ad regem Isrel,  forsitan saluabit animas nostras . Quo facto dixerunt ad regem Isrel: Seruus tuus Benadab dicit: uiuat, oro te, anima mea. Et ille ait: Si adhuc uiuit, frater meus est. Quod acceperunt uiri pro omine, et festinantes rapuerunt uerbum ex ore eius atque dixerunt: Frater tuus Benadab. Et dixit eis rex Isrel: Ite et adducite eum ad me . Quo ueniente, pepigit cum eo fedus, et dimisit eum. Unde audiuit a propheta: Quia dimisisti uirum dignum morte de manu tua, erit anima tua pro anima eius, et populus tuus pro populo eius .

CAP. XI. Sed et cauendum est principibus, ne sceleratorum amicitiis coniungantur, uel huiusmodi in familiaritate suscipiant. »Malorum, inquit beatus  Gregorius , cum incaute amicitiis iungimur, culpis ligamur. Unde Iosaphat, qui tot de anteacta uita preconiis attollitur, de Achab regis amicitia pene periturus increpatur. Cui a Domino per prophetam dicitur: Impio prebes auxilium, et his qui oderunt Dominum amicitia iungeris: et idcirco iram quidem Domini merebaris, sed bona opera inuenta sunt in te, eo quod abstuleris locos de terra Iuda . Ab illo enim qui summe rectus est, eo ipso iam discrepat, quo peruersorum amicitiis uita nostra concordat. Hinc Dauid, dum totum se ad federa pacis interne constringeret, testatur quod cum malis concordiam non teneret, dicens: Nonne qui oderunt te, Deus, oderam illos, et super inimicos tuos tabescebam?  perfecto odio oderam illos, inimici facti sunt mihi . Inimicos autem Dei perfecto odio odisse est, ad quod facti sunt diligere, et quod faciunt increpare, mores prauorum premere, uite prodesse.«

CAP. XII. Quod rex propter ministerium regium, nec quilibet princeps, etiam quibuscunque propinquitatis necessitudinibus coniunctus, contra Deum, sanctamque Ecclesiam atque rempublicam peruerse agentibus affectu carnali parcere debeat, ex uerbis Domini dicentis: Qui non odit patrem suum, et matrem, et uxorem, et filios, et fratres, et sorores, adhuc autem et animam suam, non potest meus esse discipulus , in homilia Euangelii beatus  Gregorius demonstrat dicens : »Si uim precepti perpendimus, utrumque per discretionem agere ualemus, ut eos qui nobis carnis cognatione coniuncti sunt, et quos proximos nouimus, diligamus, et quos aduersarios in uia Dei patimur, odiendo et fugiendo nesciamus. Quasi enim per odium diligitur, qui carnaliter sapiens, dum praua nobis ingerit, non auditur. Ametur quilibet in hoc mundo etiam aduersarius: sed in uia Dei contrarius non ametur etiam propinquus, ut eo uerius cognoscat Deum, quo in eius causa neminem recognoscit.«

CAP. XIII. Sicut supra est positum, quod nulli sacerdoti suos liceat canones ignorare, nec quidquam facere, quod Patrum possit regulis obuiare: ita in legibus sacris decretum est, ut leges nescire  nulli liceat, aut que sunt statuta contemnere. Cum enim dicitur, nulli liceat leges nescire, uel que sunt statuta contemnere, nulla persona in quocunque ordine excipitur, que hac sententia non constringatur. Oportet enim, ut qui iudex est iudicum pauperes ad se ingredi permittat, et diligenter inquirat, ne forte illi, qui ab eo constituti sunt, et uicem eius agere debent in populo, iniuste aut negligenter pauperes pati oppressiones permittant, terrorque eius iniquos comprimat, et beneuolos atque indigentes sua auctoritate subleuet. Periculum quippe est cuilibet, officium suum per alios in tantum peragere, ut se ab eo diutius subtrahat. Legimus antiquitus iudices in porta ad iudicandum sedisse, ut nullus accedendi difficultatem haberet. Unde beatus Hieronymus  in Zacariam prophetam : »ueritatem, inquit, et iudicium pacis iudicate in portis uestris. In iudicio prima sit ueritas atque iustitia, deinde sequatur misericordia. Quod sequitur, in portis uestris, illi prophetico congruit: Oderunt in portis corripientem, et uerbum sanctum abominati sunt . Et in alio loco: Non confundentur, cum loquentur inimicis suis in porta . Dauid quoque iudicabat in portis, quando Abessalon ueritatem iudicii repromittens patri tendebat insidias . Et queritur, quare apud Iudeos in portis locus fuerit iudicandi. Ne cogerentur agricole intrare urbes, et aliquod subire dispendium, iudices in portis residebant, ut tam urbanos quam rusticos, et in exitu et introitu urbis audirent, et  finito negotio unusquisque confestim ad sedes proprias reuerteretur.«

CAP. XIu. Qui autem post regem populum regere debent, id est duces et comites, necesse est ut tales instituantur, qui sine periculo eius qui eos constituit, quos sub se habent cum iustitia et equitate gubernare intelligant, atque cum bona uoluntate quod intelligunt adimplere procurent, scientes se ad hoc positos esse, ut plebem saluent et regant, non ut dominentur et affligant: neque ut populum Dei suum estiment, aut ad suam gloriam sibi illum subiici, quod pertinet ad tyrannidem et iniquam potestatem. ualde enim exigit necessitas, quia rex equissimo iudici de commisso sibi ministerio rationem  redditurus est, ut etiam singuli qui sub eo sunt ministri diligentissime ab eo inquirantur, et tales constituantur, ne ipse pro eis iudicium incurrat diuinum. De oppressione pauperum prouidendum est, quia in eorum afflictione Deus offenditur, sicut Psalmista dixit: Propter miseriam inopum et gemitum pauperum nunc exsurgam, dicit Dominus . Prouidendum est ne affligantur in edificiis superfluis, in exactione hostili, si Deus pacem pro sua misericordia tribuerit, ne contra capitulum domni imperatoris Caroli, ut nemo ad mallum, uel ad placitum cogeretur uenire, nisi scabini, et qui causam suam querit, et cui queratur.

CAP. Xu. Comites et uicarii, uel etiam decani, plurima placita constituant, et si ibi non uenerint,  compositionem eius exsoluere faciant. Et quia prius per manninas ueniebant, excogitauerunt quidam, ut per bannos uenirent ad placita, quasi propterea melius esset, ne ipsas manninas alterutrum soluerent. Hec ideo facientes, ut ipsi bannum acciperent, et in tantum exinde affligerentur pauperes, ut unde prius in exercitu plures ire poterant, uix aliqui modo ire preualeant. Et in his omnibus non solum non soluunt fasciculos secundum Isaiam deprimentes , sed etiam superaddunt super miseros et agentes. Quando enim sperant aliquid lucrari, ad legem se conuertunt: quando uero per legem non estimant acquirere, ad capitula confugiunt: sicque interdum fit, ut nec capitula pleniter conseruentur, sed pro nichilo habeantur, nec lex.  Omnia enim mala lex ueteris Testamenti damnat. Sed Dominus dixit discipulis suis de omnibus Christianis: Amen dico uobis, nisi abundauerit iustitia uestra plus quam Scribarum et Phariseorum, non intrabitis in regnum celorum .

CAP. XuI. De legibus a quibusdam imperatoribus male constitutis, a quibusdam uero bene constitutis, sanctus Augustinus ab Bonifacium dicit : »Imperatores quando pro falsitate contra ueritatem constituunt malas leges, probantur bene credentes, et coronantur perseuerantes. Quando autem pro ueritate contra falsitatem constituunt bonas leges, terrentur seuientes, et corriguntur intelligentes.« Et ad Marcellinum de moribus bonis principum, et de  republica augenda dicit : »Ex parua, inquiens, republica et inopi magnam opulentamque fecerunt qui accepta iniuria ignoscere quam persequi malebant. Quomodo Cesari utique administratori reipublice, mores eius extollens Cicero dicebat , quod nichil obliuisci soleret nisi iniurias. Dicebat enim hoc tam magnus laudator, aut tam magnus adulator: sed si laudator, talem Cesarem nouerat; si autem adulator, talem esse debere ostendebat principem ciuitatis, qualem illum fallaciter predicabat.« Apud ueteres namque tale prouerbium erat: Rex eris, si recte facias: si non facias, rex non eris.

CAP. XuII. Regie uirtutes precipue due sunt,  iustitia uidelicet et pietas. uerumtamen in regibus plus laudatur pietas: nam iustitia per se sine pietate seuera est. De rapinis compescendis, et pace restituenda, et sacris Scripturis, ecclesiasticarum legum definitionibus, ac legum sacrarum constitutionibus,  sufficienter ex synodali conuentu apud martyrium beate Macre nuper habito collecta fratri huius regis nostri nuper defuncto per episcopos misimus, que hic replicare non necessarium, imo superfluum duximus.





XI. COMMUNI EPISCOPORUM NOMINE AD REGEM, De cercendo et exstirpando raptu uiduarum, puellarum ac sanctimonialium.


 Domino Christianissimo, glorioso et piissimo principi, humiles serui Christi Galliarum et Germaniarum episcopi, pro cultu et sanctimonia domus Domini, que est Ecclesia Dei ueri, columna et firmamentum ueritatis.

CAP. I. Maxima et grauissima necessitate compellimur omnes nos, qui his nouissimis et periculosissimis temporibus episcopale ministerium et gubernationem Ecclesiarum Dei, licet indigni et minimi sortiti sumus, ut periclitanti gregi Dominico, et nouis insidiis atque infestationibus hostis antiqui de die in diem miserabilius laboranti, communi intentione et studio, in quantum Deus facultatem tribuit, uigilanter et strenue prospiciamus. Quamuis enim potestas regni temporalis diuino iudicio in hoc Christianorum  regno ad presens uideatur diuisa, una est tamen in omnibus et ex omnibus Christo Domino protegente Ecclesia, unus Dominus, una fides, unum genus electum, regale sacerdotium, una gens sancta, unus populus acquisitionis, quem ipse Dominus et Saluator de tenebris uocauit in admirabile lumen suum, pro cuius acquisitione et perpetua unitione etiam mortem gustare dignatus est, dicente Euangelio: Quia iehsu moriturus erat pro gente, et non tantum pro gente, sed ut filios Dei qui erant dispersi congregaret in unum . Unde et ipse admirabili dignatione loquitur, dicens: Sicut nouit me Pater, et ego agnosco Patrem, et animam meam pono pro ouibus meis. Habeo que non sunt ex hoc ouili, et illas oportet me adducere, et uocem  meam audient, et fiet unum ouile et unus pastor . Cum ergo omnis populus Dei, tanto pretio redemptus et adunatus, unus grex sit sub uno pastore, et omnes huius gregis pastores per unitatem fidei, et unanimitatem sollicitudinis, tanquam unus pastor existere debeant sub uno et in uno principe pastorum, tanta necesse est sint caritate uniti, tanta spiritus societate copulati, ut inuicem onera sua libentissime compartiantur et portent, et sit eis instantia quotidiana sollicitudo omnium Ecclesiarum, ut si quid patitur unum membrum, compatiantur omnia membra, siue gratulatur unum membrum, congaudeant omnia membra. Hec  enim semper sollicitudo in beatis apostolis, hec in beatorum apostolorum successoribus, id est Ecclesiarum Dei rectoribus, fecit unum gregem Domini cum, unam religionis custodiam, unam matrem Ecclesiam una mente diligere, atque unanimi deuotione seruare.

CAP. II. Quapropter obsecramus Christianissimam pietatem, et gloriosam sublimitatem uestram, ut religiose regni Dei constitutos ministros, et populi Christiani rectores, et diuine religionis atque ecclesiastice sanctitatis conseruatores ac defensores, ut ea que pro salute animarum fidelium, et Christiani regni conseruatione ac tranquillitate emendanda suggeruntur, cum diuini timoris honore et metu futuri iudicii audiatis, audita iusto iudicio  examinetis, examinata competenti seueritate resecetis. Nihil enim ita omnipotentis Dei iracundiam exasperat, et regni pacem perturbat, ut contemptus diuine legis, et conculcatio paterne auctoritatis, et profanatio ecclesiastice munditiei et sanctitatis. Unde aduersus impios legis sue contemptores ipse Deus loquitur, dicens: Et oblita es legis Dei tui, obliuiscar filiorum tuorum et ego . De quibus et alibi scriptum est: At illi subsannabant nuntios Dei, et paruipendebant sermones eius, donec ascenderet furor Domini in populum suum, et esset nulla curatio . Redeat ergo semper in memoriam lex Dei, nec spernantur ac subsannentur nuntii Dei, sancti uidelicet patres antiqui, de quibus ipse Dominus in Euangelio dicit: Qui uos audit me  audit, et qui uos spernit me spernit . Habeat uos sancta mater Ecclesia pios pudicitie et castimonie custodes ac defensores. Que in tantum ab illa omnipotens Deus exigit, ut terribiliter Apostolus testetur et dicat: Pacem sequimini cum omnibus, et sanctimoniam, sine qua nemo uidebit Dominum . Et iterum: Nescitis quia templum Dei estis, et Spiritus sanctus habitat in uobis? Si quis autem templum Dei uiolauerit, disperdet illum Deus. Templum enim Dei sanctum est, quod estis uos . Et iterum: Nescitis quia corpora uestra membra Christi sunt? Tollens ergo membra Christi faciam membra meretricis? Absit . Et iterum: Et non estis uestri: empti enim estis pretio magno, glorificate et portate Dominum in corpore uestro . Istud est templum Dei, et domus Dei uiui, de qua scriptum est: Domum tuam decet sanctitudo, Domine, in longitudinem dierum . De qua et beatus patriarcha Iacob, qui cognominatus est Isrel, in mystica laude ait: Non est hic aliud, nisi domus Dei et porta celi . Quia uidelicet et nunc habet habitatorem Dominum, et post presentem uitam de mundo mittit ad celum.

CAP. III. Propter hanc sanctimoniam et munditiem a contagiis diabolicis, Ecclesia a Christo dilecta, et eius passione comparata, et lauacro baptismi purgata est et expiata, testante Apostolo ac dicente:  Christus dilexit Ecclesiam, et seipsum tradidit pro ea, mundans eam lauacro aque in uerbo uite, ut exhiberet ipse sibi gloriosam Ecclesiam, non habentem maculam aut rugam, aut aliquid eiusmodi: sed ut sit sancta et immaculata . Quicunque igitur huius matris filius, huius corporis membrum, huius templi portio ueraciter esse desiderat, audiat et obaudiat fideliter eidem Apostolo admonenti atque dicenti: uos enim estis templum Dei uiui, sicut dicit Dominus, et inhabitabo et inambulabo in illis, et ero eis Deus, et ipsi erunt mihi populus . Et post paululum: Has igitur habentes promissiones, karissimi, mundemus nos ab omni inquinamento carnis et spiritus, perficientes sanctificationem in timore Dei . De talibus enim membris  et lapidibus uiuis constituitur illa ciuitas regis magni, noua nupta et sponsa agni, de qua in Apocalypsi legitur: Beati qui lauant stolas suas, ut sit potestas eorum in ligno uite, et portis intrent in ciuitatem: foris canes, et impudici, et uenefici, et omnis qui amat et facit mendacium . Huius gloriose domus Dei decorem, et locum habitationis glorie eius, fidelissime diligere et zelari debent non solum episcopi et sacerdotes in sedibus, sed etiam reges in regnis et palatiis suis, et regum comites in ciuitatibus suis, et comitum uicarii in plebibus suis, et quicunque patresfamilias in domibus suis, in unum diues ac pauper, in mente et actibus suis. Hunc zelum precipue Apostolus exercuit, et nobis suo exemplo exercendum commendauit dicens: Aemulor enim uos  Dei emulatione: despondi enim uos uni uiro uirginem castam exhibere Christo . De hoc et ipse Dominus loquitur in Psalmo: Zelus domus tue comedit me . Quem zelum tam terribiliter exercuit, ut non uerbo, quo etiam demones fugabat, sed manu et flagello profanatores domus Dei simul cum suis oblationibus et sacrificiis, que preparare uidebantur, extruserit .

CAP. Iu. Obsecramus igitur, ut et pietas uestra ex hac sancta matre generata, ipsius Saluatoris imitatrix effecta, cuius misericordia et tuta et exaltata consistit, arripiat zelum pro domo Dei, et emuletur em Dei emulatione, cercens et exstirpans, et flagello iuste seueritatis exterminans quorumdam hominum  impudentissimam audaciam, qui catcatis Dei legibus, et sanctissimorum Patrum auctoritate contempta, absque ulla diuini siue humani pudoris reuerentia, tanquam bruta et irrationabilia iumenta, templum Dei, quod est sanctimonia fidelium, uiolare non metuunt, et ipsum altare Domini, quod est sacerdotale ministerium, illi dicatum, et eius cultui sequestratum, suis calcibus, quantum in se est, destruere et euertere moliuntur: dum in nonnullis regni huius partibus, propter eorum publicam infestationem, nec uiduarum miseranda desolatio legitimam habere libertatem permittitur, nec filie in etate puellari et parentum domibus constitute, iuxta leges diuinas et humanas, eorumdem parentum suorum uotis atque auctoritate, matronalibus nuptiis  honestari ullatenus sinuntur: et ipsarum quoque sanctimonialium Deo dicata deuotio, contra professionem sanctitatis, et reuerentiam diuine consecrationis, dissoluitur et profanatur. Ita ille antiquus humani generis hostis quondam per Balthasar impium et sacrilegum regem uasa domus Dei aurea atque argentea polluit : nunc per istorum profanam insolentiam atque impietatem multo pretiosiora et Deo cariora commaculare et ludibrio atque insultationi demonum subiicere non cessat. Hi sunt publici raptores et predones, cum satellitibus et sociis impietatis sue, non alicuius hominis exteriores res uel substantiam deuastantes, sed ipsius omnipotentis Dei familiam depopulantes. Cum quibus utique nec cibum sumere oportet, sicut de omnibus rapacibus  apostolica auctoritas prescribit . In quibus isti primum obtinent locum, raptores uidelicet uiduarum et puellarum, et sanctimonialium, contemptores sacerdotum, uiolatores templi Dei, non timentes illud apostolicum: Si quis autem templum Dei uiolauerit, disperdet illum Deus . Et recte, si aliquod templum Dei ex lignis et lapidibus manu factum incenderent, siue destruerent, ab omnibus sacrilegi et puniendi iudicarentur: quanto magis qui Dei uiui templum subuertere et dissipare non metuunt, dum ex raptu arbitrantur fieri posse coniugium, et ex iniquo contubernio legitimum matrimonium, quod nulla unquam lex, nulla humanitatis consuetudo permisit? Nam et in exordio mundi ad propagationem generis humani  masculum et feminam Deus fecit, eosque sua benedictione coniunxit dicens: Crescite et multiplicamini .

CAP. u. Cuius rei imitatione etiam sancta Ecclesia antiquitus solemniter et uenerabiliter custodiuit, eos qui in illa uelut in paradiso Dei coniugio copulandi essent, diuina benedictione et missarum celebratione coniungens. Que uidelicet honesta et religiosa coniunctio, Deo auctore cepta, et eius benedictione firmata, etiam inter gentes, que nullam legem acceperunt, nullam Dei habuerunt notitiam, legitimo ordine et naturali lege seruata est. Nec unquam rem pacis, caritatis atque concordie, per discordiam, et uiolentiam, et impietatem fieri licitum  fuit. Testantur hoc publice Romanorum leges, quibus orbem uniuersum uiuere sub sua dominatione constituerunt: in quibus manifeste precipitur, et uiros raptores et feminas raptas, si eis, siue ante raptum, siue post raptum, consensum prebuerint, penis ultimis esse puniendos: adiutores quoque et ministros raptorum ignibus concremandos, et conciliatorum ac mediatorum tanti facinoris plumbo liquenti atque feruenti ora damnanda. Nec ullo modo illam, que se raptam esse conqueritur, excusari posse, que se nec dormituram custodire studuit, nec uocibus uicinorum solatia atque auxilia flagitauit. Quod mirabiliter diuine legi consonat, ubi puella desponsata, si ab aliquo in ciuitate oppressa fuerit, lapidibus obrui iubetur, quia non clamauit  cum esset in ciuitate, ubi uel concursu ciuium, uel subsidio domesticorum poterat liberari . Unde et beata illa Susanna laudatur, quam parentes eius cum essent iusti erudierant secundum legem Moysis: quia cum lauaretur sola in pomario uiri sui, non solum iniquis senibus non prebuit assensum adulterii, sed etiam uoce magna exclamauit, ut famuli domus audirent, et succurrerent, atque ita ab impiorum impietate protegeretur, sicut et factum est .

CAP. uI. Sed et tam sanctum atque inuiolabile uoluit esse lex Dei fedus et uinculum nuptiarum, parentali auctoritate et legitima postulatione initiatum, ut puellam desponsatam, etiam ante copulam nuptiarum, uxorem eius cui desponsata est esse confirmet,  dicens: Si puellam uirginem desponderit uir, et inuenerit eam aliquis in ciuitate, et cubuerit cum illa, educes utrumque usque ad portam ciuitatis illius, et lapidibus obruentur, puella quia non clamauit cum esset in ciuitate, uir quia humiliauit uxorem proximi sui . Inde est quod etiam in Euangelio de beata et gloriosa Dei genitrice Maria, cum esset desponsata Ioseph, dicitur illi per angelum: Ioseph fili Dauid, noli timere accipere Mariam coniugem tuam . Et in Osea propheta, si puelle desponsate ab aliis uiolate fuerint, adultere nuncupantur, dicente Domino: Non uisitabo super filias uestras, cum fuerint fornicate, neque super sponsas uestras cum adulterauerint . Hos autem raptores, et oppressores, ac uiolatores, lex Dei latronibus  et homicidis comparat, et interfici iubet, ubi de puella, que in agro uiolenter oppressa fuerit, loquitur, dicens: Sin autem in agro uir repererit puellam que desponsata est, et apprehendens concubuerit cum illa, ipse morietur solus, puella nichil patietur, nec est rea mortis. Quoniam sicut latro consurgit contra fratrem suum, ut occidat animam eius, ita et puella perpessa est: sola erat in agro, clamauit, et nullus adfuit qui liberaret eam .

CAP. uII. Agnoscant se ergo qui eiusmodi sunt et latrones et homicidas, et animarum interfectores, et dignos morte. Nec distat aliquid inter illos qui in  agro tantam uiolentiam perpetrant, et istos qui siue in ciuitatibus, siue in uiis uel domibus, etiam cum turba et armis similia committunt: nisi quod illi similes sunt latronibus, qui in siluis et desertis locis occulte insidiantur, isti uero similes atrocissimis et apertissimis predonibus, qui uel nocturno silentio, uel clara luce ciuibus infesti et perniciosi existunt. Qui cum nec diuine legis ordine, nec parentalis uoluntatis auctoritate, nec ecclesiastice sanctitatis pietate, coniugalem copulam sortiti sunt, sed insuper pro benedictione sacerdotali excommunicationem publicam ex auctoritate canonum meruerunt, qua fronte sacrilegium uideri uolunt esse coniugium, et latrocinium matrimonium, et uiolentiam pietatem? Cum nec sine fundamento possit consistere edificium,  et exstirpata arboris radice, nequaquam rami uirides pullulent: et de huiusmodi nequaquam legitimo connubio, sed adulterino contubernio, nullatenus dici possit quod Dominus in Euangelio ait: Quod ergo Deus coniunxit, homo non separet , sed potius: Quod homo impie et improbe coniunxit, Deus sua equitate dissociet. Isti sunt qui per uiolentiam et potentatum suum, post contemptum omnipotentis Dei, contemnunt etiam Ecclesiam Dei, contemnunt sacerdotes Dei, nullam excommunicationis Christi reuerentiam habentes, qui ministris et rectoribus Ecclesie sue hanc potestatem contulit, dicens: Quod si Ecclesiam non audierit, uidelicet quilibet presumptor et contumax, sit tibi sicut ethnicus et publicanus . Et statim subiunxit: Amen dico  uobis, quia quecunque alligaueritis super terram, erunt ligata et in celis . Isti autem e contrario, Ecclesie inobedientes, ac per hec uelut ethnici et publicani habendi, et temporali iudicio excommunicati, uiolenter Ecclesias ingrediuntur, et diuinis mysteriis iniuriam facere non timent, et ad christianitatis cultum non humilitate, et pietate, atque obedientia, sed contumacia et improbitate seipsos aggregare conantur: non recogitantes scriptum etiam ipso Domino Christo dicente: Non habitabit in medio domus mee qui facit superbiam, et facientes preuaricationes odi . Et iterum: Deus superbis resistit, humilibus autem dat gratiam . Et: Quoniam excelsus Dominus, et humilia respicit, et alta a longe cognoscit . Si enim  hec cogitare dignarentur, deponerent superbiam suam, et illud per piam humilitatem promereri studerent, quod Scriptura alibi promittit, dicens: Iuxta est Dominus his qui tribulato sunt corde, et humiles spiritu saluabit . Et Iacobus apostolus qualiter unusquisque, et a diabolo longe fieri, et Deo appropinquare ualeat, ita admonet: Subditi igitur estote Deo, resistite autem diabolo, et fugiet a uobis. Appropinquate Domino, et appropinquabit uobis. Emundate manus peccatrices, et purificate corda duplices animo. Miseri estote, et lugete, et plorate. Risus uester in luctum conuertatur, et gaudium in merorem. Humiliamini in conspectu Domini, et exaltabit uos .

 CAP. uIII. Nunc autem cum uiolenter in ecclesias irruunt, cum se turbe fidelium indisciplinate et improbe permiscent, cum ipsis sacerdotibus, nisi illis presentibus diuina mysteria celebrauerint, exitia comminantur, quid aliud faciunt, nisi quod bis se suo gladio confodiunt, ecclesiasticum contemnendo iudicium, et sacri altaris mysteria temerando? Que sicut fidelibus et humilibus ac piis ad remedium, ita contemptoribus et impudentibus proficiunt ad iudicium et tormentum. Quibus etiam illi stulti et improbi sunt sociandi, qui ab aliis Ecclesiis et sacerdotibus excommunicati, in aliis atque apud alios fraudulenter communicare posse credunt. Cum omnibus fidelibus certissime manifestum esse debeat, in uniuerso mundo, et ciuitatibus, et populis, non  esse nisi unam Christi Ecclesiam, et unum Christi altare, et unum sacrificium, quod ubique uni Deo et una religione constituitur et offertur. Et ideo nullus omnino potest in parte esse excommunicatus, et in parte communicans: sed unde in una Ecclesia meruit separari, in nulla prorsus, nisi per legitimam satisfactionem, poterit sociari: sicut membrum de loco suo precisum, in nulla ulterius corporis parte ualet aptari, nisi forte diuine uirtutis miraculo, unde diuulsum fuerat potuerit reformari. Ex his nonnulli tam immites, et non humane affectionis, sed belluine immanitatis inueniuntur, ut prioribus uxoribus ex suspicione adulteri nulla lege, nulla ratione, nullo iudicio, sola sua animositate et crudelitate occisis, adhuc cruenti et sanguine  madentes, non solum nulla penitentia compungantur, aut aliqua humilitate Deo et Ecclesie satisfaciant, sed exsultantes in superbiis suis, incunctanter ad altare Domini accedant, et indifferenter sacra mysteria contingere presumant. Cum etiamsi ille miserrime muliercule ueraciter adulterium perpetrauerint, et ob hoc iuste punite esse uideantur, tamen lex Dei, ex qua omnis Christianus in die iudicii iudicabitur ut recipiat secundum opera sua, nullum reum, nec ipsos adulteros uel adulteras puniri permittit, nisi sub legitimis iudicibus et testibus, quos etiam publico iudicio a populo lapidari precipit. Unde et admirabilis illa Susanna, cum falso adulterii crimine accusaretur, et publico iudicio condemnata, et publico legitur absoluta .  Et illa mulier in Euangelio, que ueraciter in adulterio fuerat deprehensa, primum iuxta legem ad Phariseos, qui potestatem iudicii in populo exercebant, deinde etiam tentandi gratia ad Domini iudicium perducta est, ubi eius admirabili pietate, et a lapidationis supplicio, et a criminis reatu meruit liberari . Et in libro Numeri precipitur, ut si qua mulier uel adulterii rea, uel falsa suspicione fuerit appetita, et uir eius zelo aduersus eam concitetur, adducat illam ad sacerdotem, et diuino iudicio uel damnandam offerat, uel liberandam .

CAP. IX. Quod etiam antiqui Romani legitimo coniugio fieri debere, legibus suis antiquitus statuerunt,  et seruauerunt, non solum iam effecti Christiani, sed etiam cum adhuc essent pagani, sicut apertissime ostendit lex Antonini pagani imperatoris, quam beatus Augustinus quodam loco hoc modo commemorat et commendat, dicens : »Quibus displicet ut inter uirum et uxorem par pudicitie forma seruetur, et potius eligunt, maximeque in hac causa, mundi legibus subditi esse quam Christi, quoniam iura forensia non eisdem quibus feminas pudicitie nexibus uiros uidentur distringere, legant quid imperator Antoninus, non utique Christianus, de hac re constituerit, ubi maritus uxorem de adulterii crimine accusare non sinitur, qui moribus suis non prebuit castitatis exemplum, ita ut ambo damnentur, si ambos pariter  impudicos conflictus ipse conuicerit. Nam supradicti imperatoris hec uerba sunt, que apud Gregorianum leguntur: Sane, inquit, littere mee nulla ex parte cause preiudicabunt. Neque enim si penes te culpa fuit ut matrimonium solueretur, et secundum legem Iuliam Euphrasia uxor tua nuberet, propter hoc rescriptum meum adulterii damnata erit, nisi constet esse commissum. Habebunt autem ante oculos hoc inquirere, an cum tu pudice uiueres, illi quoque bonos mores colendi auctor fuisti. Periniquum enim mihi uidetur esse, ut pudicitiam uir ab uxore exigat, quam ipse non exhibet: que res potest et uirum damnare, non ob compensationem mutui criminis rem inter utrumque componere, uel causam facti tollere. Si hec obseruanda  sunt propter decus terrene ciuitatis, quanto castiores querit celestis patria et societas angelorum?« Hec de legibus pagani imperatoris Antonini beatus Augustinus scribit. In libro Esther manifeste legitur , uaste uxorem potentissimi et ferocissimi regis Assueri, cum eius animos contemptu et contumacia offendisset, nequaquam sola illius indignatione et furore ex imperii honore depositam fuisse, sed publico iudicio, et sententia principum, ac iudicum Medorum atque Persarum. Ita cum essent pagani et idolorum cultores, naturaliter que legis sunt facientes, etiam in causis coniugum, non crudelitatem et seuitiam, sed iustitiam et equitatem decernere ac definire debere docuerunt.

CAP. X. Certe diuina lex etiam inter dominum et  seruum siue ancillam, iustitiam et iudicium conseruari precepit: et cum precipiat publico iudicio talioni sue oculum pro oculo, et dentem pro dente restitui: tamen si quis dominus seruo uel ancille sue priuata indignatione et furore uel oculum erueret, uel dentem excuteret, statim eum eiusdem serui uel ancille amissione damnabat. Ita namque scriptum est: Si percusserit quispiam oculum serui sui, aut ancille, et luscos eos fecerit, dimittet liberos pro oculo quem eruit: dentem quoque si excusserit seruo uel ancille sue, similer dimittet eos liberos . Noluit itaque et equissima et misericordissima lex Dei, neque ipsis seruis et ancillis a dominis suis absque iudicio aliquas debilitates uel deformitates  infligi: ita ut si quis hoc presumeret, eiusdem serui iusta amissione plecteretur, cuius subiectione iniuste abusus fuisset. Multo minus occidi eum permisit priuata domini sui indignatione et furore: quod si fecerit, reatu homicidii condemnatur, dicente eadem lege: Qui percusserit seruum suum uel ancillam uirga, et mortui fuerint in manibus eius, criminis reus erit .

CAP. XI. Hanc iudicii et iustitie equitatem beatus Iob erga familiam suam, etiam antequam lex illa per Moysen daretur, diuina inspiratione et naturali consideratione seruabat, sicut ipse testatur dicens: Si contempsi subire iudicium cum seruo meo, et ancilla mea, cum disceptarent aduersum me. Quid enim faciam, cum surrexerit ad iudicandum Deus, et  cum quesierit, quid respondebo illi? Nunquid non in utero fecit me qui et illum operatus est, ac formauit me in uulua unus?  Inde et sancti Patres nostri, pro istiusmodi reatu, ita in sacris canonibus statuerunt : »Si quis seruum proprium sine conscientia iudicis occiderit, excommunicatione biennii effusionem sanguinis expiabit.« Nam et liber Ecclesiasticus loquens de disciplina domini et serui hoc ipsum prescribit, dicens: uerumtamen sine iudicio nichil facias graue . Et precipue Apostolus ita admonet, dicens: Domini, quod iustum et equum seruis prestate, remittentes minas, scientes quod et uos dominum habetis in celo . Si igitur in domo uniuscuiusque Christiani, tanta  equitas et bonitas etiam erga seruilem conditionem seruanda est inter dominum et seruum, quanto maior et uberior ac plenior custodienda est inter maritum et uxorem, inter uirum et coniugem, inter caput et corpus? Quoniam sicut Apostolus docet: uir caput est mulieris, sicut Christus caput est Ecclesie, ipse saluator corporis eius. Ita et uiri debent diligere uxores suas ut corpora sua . Qui suam uxorem diligit, seipsum diligit. Nemo enim unquam carnem suam odio habuit: sed nutrit et fouet eam sicut et Christus Ecclesiam. Unde rursum idem Apostolus dicit: uiri, diligite uxores uestras, sicut et Christus dilexit Ecclesiam, et seipsum tradidit pro ea, ut illam sanctificaret, mundans eam lauacro aque in uerbo . Certe in his apostolicis  uerbis tanta inter uirum et uxorem, et tam precipua atque excellens dilectio commendatur, salua tamen in ipso coniugio prelatione uiri et subiectione femine, ut illa coniunctione semel a Deo instituta et legitime conciliata maior esse nec debeat, nec possit. Quid enim uenerabilius, quam ut coniugium mysterium sit Christi et Ecclesie? quid sanctius, quam ut sic diligant uiri uxores suas, sicut Christus dilexit Ecclesiam, tradens seipsum pro ea, ut illam sanctificaret atque mundaret? Quid carius atque coniunctius, quam ut uir caput sit mulieris, sicut Christus caput est Ecclesie, ipse saluator corporis? Qui etiam in Euangelio de hac coniugii unione testatur, dicens: Itaque iam non sunt duo, sed una caro.  Erunt enim, inquit, duo in carne una , addit adhuc Apostolus, dicens: uiri, diligite uxores, et nolite amari esse ad illas . Si ergo uiri erga uxores suas non debent esse amari, quanto minus seui, crudeles, cruenti, nullam eis seruantes legem, nullam rationem, nullum iudicium, quod etiam erga seruos Christiana religione custodiendum est: sed mox ut eis placuerit, indignatione et furore impio concitati, tanquam ad macellum illas deduci faciant laniandas, et cocorum suorum gladiis, more ueruecum atque porcorum emactari precipiant, uel ipsi etiam manu et mucrone proprio eas trucidauerint, nequaquam semetipsos ad imitationem Domini Iesu Christi tradentes pro eis, ut illas sanctificent et mundent, sed potius zelo, libidinis  sue ipsas in eternum disperdentes, et se earum sanguine impie polluentes: cum in eiusmodi causa tanto iustius exspectandum esset legitimum iudicium, quanto facilius maritali zelo potest perpetrari homicidium.

CAP. XII. Defendant se quantum uolunt qui huiusmodi sunt, siue per leges, si ulle sunt, mundanas, siue per consuetudines humanas, tamen si Christiani sunt, sciant se in die iudicii nec Romanis, nec Salicis, nec Gundobadis, sed diuinis et apostolicis legibus iudicandos. Quanquam in regno Christiano etiam ipsas leges publicas oporteat esse Christianas, conuenientes uidelicet et consonantes Christianitati. Lex namque omnipotentis Dei in tres species diuidit omnia que homines in mundanis rebus subdita habere  uel possidere uidentur, cum in Decalogi preceptis definit et dicit: Non desiderabis uxorem proximi tui, non seruum, non ancillam, non bouem, non ouem, non asinum, non omnia que illius sunt . In quibus uerbis sine dubio aliter consideranda est dignitas uxoris, aliter conditio seruorum et ancillarum, et aliter uilitas brutorum animalium, siue insensibilium rerum, et ideo omnia ista suis metis tractanda, suis gradibus discernenda ac diuidenda sunt. Hec dicimus ut considerent qui eiusmodi sunt, uiliorem apud se esse conditionem uxorum quam seruulorum. Et de seruo absque conscientia iudicis occiso dominus eius homicidii reus existit, nec effusionem sanguinis nisi per penitentiam potest expiare, quid de coniuge statuendum  sit. Qui etiam usque ad tantam stultitiam et cecitatem prorumpunt, ut eas quas in primis contra omnes et diuinas et humanas leges, et contra ipsius iura humanitatis per uiolentiam et raptum sibi coniungunt, uel etiam ex professione et habitu sanctimoniali sacrilega impietate commaculare non metuunt, postea blanditiis delinitas, et parentibus earum artificiosa, imo ignominiosa adulatione placatis, putant se et diuinum et humanum euasisse iudicium, et tam illicitum atque iniquum contubernium uolunt uideri uelut legitimum et honestum coniugium, cum sicut iam supra ostensum est, et feminas que raptoribus suis consensum prebuerint, et parentes earum, nisi reclamauerint, etiam antique Romanorum  leges pari seueritate iudicent puniendos, et per ecclesiasticum iudicium, quicunque eiusmodi sint, uel usque ad separationem excommunicandos siue anathematizandos, uel etiam post separationem ab omni aspectu publico arcendos, et usque ad diem mortis sub arctissima penitentia in ergastula iubeat contradendos. In tantum ut etiamsi timore publicarum rerum ad Ecclesiam raptor cum rapta confugerit, ipsa quidem que uiolentiam perpessa est, intercessu Ecclesie excusata parentibus restitui iubeatur, raptor uero, quia manifeste uim intulit, similiter ob reuerentiam sanctuarii, legum impunitate concessa, in seruitutem parentum eius quam rapuit redigatur, nisi forte illi ut se redimat concedatur.

 CAP. XIII. Nunc autem, his omnibus et diuinis et humanis legibus contemptis atque calcatis, publicam per eos Ecclesia impugnationem, publicam iniuriam et contumaciam patitur: in tantum ut etiam sacerdotibus suis, tam iniqua et funesta prohibentibus, insidias moliri, et seditiones concitare non metuant. Quod si quis tam insanus est, ut istud profanum et uiolentum contubernium idcirco putet legitimum fieri posse coniugium, quia Dauid regem iustum et sanctum, sed in quibusdam ut hominem delinquentem, Scriptura refert uxorem Urie Hethei adulterasse, et postea ipso Uria crudeliter interfecto, etiam in coniugium sumpsisse , attendat quam grauiter et terribiliter omnipotens Deus hoc totum per prophetam suum increpauerit, improbauerit,  atque damnauerit, dicens: Uriam Hetheum occidisti, et uxorem illius accepisti uxorem, et interfecisti eum gladio filiorum Ammon. Quamobrem non recedet gladius de domo tua usque in sempiternum, eo quod despexeris me, et tuleris uxorem Urie Hethei, ut esset uxor tua . Et quidem statim illi alto dolore compuncto, et penitenti atque humiliter confitenti, tante iniquitatis reatus dimissus est. Ait namque breui sermone, magno et profundo cordis gemitu: Peccaui Domino, et statim audire meruit per prophetam: Dominus quoque transtulit peccatum tuum, non morieris . uerumtamen sic ei dimissum est peccatum, ut non euaderet temporale flagellum quod ei fuerat denuntiatum. Nam et filius, qui exinde natus fuerat, confestim  diuino iudicio percussus est et mortuus, et ipse postea grauissimis tribulationibus, et regni sui amissione per filium suum Absalon ita afflictus est et uexatus, ac uelut in fornace ignis excoctus atque purgatus, ut uere sola diuina clementia euasisse uideatur. Quod autem coniugium illud, tam grauiter increpatum et improbatum, atque flagellatum, ita manere permissum est, manifeste non est cuiquam ad imitandum propositum, ut quilibet in iniusto ordine credat se habere iustum coniugium: sed potius diuinum exstitit miraculum uel sacramentum, ita illum uirum uera et admirabili penitentia fuisse purgatum, atque ab omni adulterina subreptione sanatum, ut posset et ex tali coniunctione castum et  legitimum esse coniugium, sicut et in extremo uite sue tempore, mira et speciali uirtute, Abisag Sunamitidem speciosissimam uirginem, et ex cunctis finibus regni Isrel electam, habuit sibi assidue ministrantem, et secum assidue cubantem atque dormientem, quam tamen nunquam cognouit .

CAP. XIu. Hec ergo uel ita admiranda sunt, ut penitus non possint esse imitanda, uel ita illi tempori Mosaice legis concessa, ut adueniente Domini et Saluatoris nostri euangelica gratia, sint penitus remouenda, uel quoniam, sicut Apostolus dicit, omnia hec in figura contingebant illis , diuinis sint mysteriis applicanda. Quanquam si non precessisset in illa muliere adulterium, nec uiri eius  interfectio fuisset adiuncta, quis non uideat potuisse eam, mortuo uiro proprio, et debita iam curatione deplorato, cui uellet honesto et legitimo matrimonio copulari? Sed et regem, qui pro conditione temporis illius non prohibebatur plures habere uxores, potuisse legitime accipere cuiuslibet defuncti uxorem? Illud uero in gestis eius magnificum et ualde imitandum claret, quod uxores siue concubinas, quas fugiens reliquerat ad custodiendam domum, a filio impio incestatas atque pollutas  nunquam ulterius agnouit, sed tanquam uim perpessas aluit eas tantummodo clementer, et fecit eas habitare clausas usque ad diem mortis sue in uiduitate uiuentes. Sed et illud nequaquam abhorret ab ordine et obseruantia religionis, cum adhuc regnaret in  Hebron super tribum Iuda tantummodo, et Isboseth filius Saul obtineret regnum Isrel, misit ad Abner principem militum et gubernatorem domus regie, ut restitueret ei Michol filiam Saul, que fuerat uxor eius, et quam sibi desponsauerat centum preputiis Philistinorum, quamque Saul, pater ipsius, illo hostiliter etiam extra terminos regni sui effugato, alteri uiro tradiderat coniugem . Iustum namque erat, ut illa persecutione et effugatione finita, regressus in patriam, quod sibi iure competebat reciperet etiam in qualibet possessione terrena, quanto magis in coniugii societate, sicut etiam sacri canones simili equitatis deliberatione obseruandum esse decernunt?

CAP. Xu. Possunt etiam istiusmodi praui atque  distorti homines, siue fautores ac deceptores eorum, illud quasi iuste et licenter assumere in exemplum, quod de uiris tribus Beniamin refertur in libro Iudicum : qui cum pro culpa superbie et prauitatis sue, qua ciuium suorum detestandum atque immanissimum scelus, aduersus Deum et totius populi iudicium, improbe et impie defendere ausi sunt, et contra omne regnum rebelli obstinatione pugnare, diuino iudicio in bello corruissent, et usque ad internecionem pene fuissent deleti, cum uniuersis uxoribus et filiis suis remanserint ex tota illa tribu sexcenti uiri tantummodo. Unde uniuersus populus Isrel, qui in illo certamine aduersus eos processerat, eosque prostrauerat gladio, iuxta diuinam iussionem  in ultionem nefandi sceleris uehementi et religioso dolore permotus est, quod ex duodecim tribubus eiusdem populi, sicut ab initio fuerant institute, et de Aegypto liberate, et in terram repromissionis inducte, et sortis distributione hereditatem adepte, una tribus tam nobilis atque preclara uideretur etiam sublata. Quapropter nimium dolentes et flentes, atque ululantes, quod uidelicet illud sacrosanctum mysterium duodecim tribuum, quod in humeris summi sacerdotis intrantis in Sancta sanctorum gestabatur in duobus pretiosis lapidibus in pectore, et etiam in aliis duodecim lapidibus pretiosis, sed et in mensa in duodecim panibus incessanter offerebatur, et futuro gloriosissimo apostolorum choro hec omnia preparabantur, tam subita clade ac lugubri casu  uideretur esse decurtatum atque truncatum, altare exstruxerunt, uictimis atque oblationibus et sibi et illis Dominum placauerunt, et diuina gratia miserante et cooperante, omni cura ingentique studio egerunt, ut et plenitudo populi Dei, uel tanti mysterii insigne apud eos nullatenus deperiret: sicut mirabiliter postmodum etiam in Nouo Testamento, per beatos apostolos sancto Spiritu agente, procuratum est, ut eiusdem duodenarii numeri sacramentum, quod pereunte Iuda uidebatur esse mutilatum, electione et subrogatione Mathie  maneret instauratum atque perfectum. Et quoniam, ut iam dictum est, ex tota illa tribu sexcenti uiri tantummodo superfuerant, quadringentis ex eis quadringentas uirgines prouiderunt, atque in coniugium tradiderunt:  ducentis uero qui remanserant, quia nec filias suas tradere poterant, constricti iuramento et maledictione qua iurauerant nequaquam se eis daturos de filiabus suis uxores, nec alias inuenire poterant quas eis libere traderent, sicut fecerant ex habitatoribus Iabes Galaad, qui nec in illo iuramento interfuerant, et postea in tam publico et religioso bello adesse neglexerant, ac per hoc legitime interfici iussi sunt, et ex eis quadringente tantum uirgines resignate, que ad reparationem tribus Beniamitice adducerentur. Erant itaque residui habitatores Silo, ubi tunc constitutum erat tabernaculum Dei, qui nec in illo iuramento, nec in illa pugna, forsitan immunitate sanctuarii, cui pro uicinitate familiarius uel etiam assidue famulabantur, fuisse credendi sunt:  et idcirco licenter dare potuisse istas filias suas in coniugium, sed quadam duritia et exsecratione illius facinoris, quod a tribu Beniamin fuerat perpetratum, facere noluisse.

CAP. XuI. Restabat igitur, ut quia nec parentes legitime compelli poterant ut nolentes darent filias suas, et rem uoluntatis ex necessitate facerent, nec ipse filie hostiliter sibi essent auferende, ipsis uirginibus procedentibus solemnissimo die ad sanctuarium Domini, chorosque ducentibus, ducenti illi uiri absque coniugibus, ex consultu et consilio atque auctoritate populi et seniorum, pro redintegratione eiusdem populi, et conuersatione diuini mysterii, repente eis occurrerent, et ex his singuli singulas  sibi uxores acciperent. In qua re iam nulla metuenda esset diuina indignatio, cum pro amore et honore diuino, et pro Dei causa totum ageretur. Qui illi tribui pene usque ad internecionem delete, et in transacto bello iam restituerat quod merebatur, et in presenti consultu occulta eis inspiratione et prouidentia miserebatur. Seruata ergo ubique iustitia, cum neque ille puelle aliqua lasciuia uel contumacia, sed necessitate sola parentum suorum regimine abducte essent, nec illi qui eas ceperant, aliquid suo libitu uel temeritate, sed populi et seniorum iussione atque auctoritate fecissent: restabat sola parentum querimonia rationabili satisfactione sopienda, de qua eis maiores natu ita dixerunt: Cumque uenerint parentes eorum, et aduersum uos queri  ceperint atque iurgari, respondebimus eis: Miseremini eorum. Non enim ceperunt eas iure bellantium atque uictorum, sed rogantibus ut daretis, et non dedistis, et a uestra parte peccatum est . Totum igitur istud rationabiliter prouisum, rationabiliter factum, rationabiliter finitum, pro publica utilitate, publica auctoritate, atque intercessione, ita singulare est et minime imitandum, uel potius mysticum, ut semel legatur gestum, et nunquam ulterius iteratum.

CAP. XuII. Quapropter quod Scriptura Dei narrat ad memoriam pietatis, uel ad commendationem mysterii spiritualis, absit ut stulti et impudenti petulantia dissoluti usurpare permittantur ad exemplum uel defensionem sue procacitatis, ut putent  se isto exemplo, cum non facile impetrant a parentibus, licere sibi rapere quas uoluerint, et postea complacatis parentibus, quasi legitimo eas matrimonio detinere: cum hoc, sicut iam dictum est, non sit scriptum ad exemplum, unde nec unquam postea est usurpatum, sed sit in his admirande deuotionis commemoratio, et profundi mysterii commendatio. Et ibi quidem-propitiato et placato omnipotenti Deo, cuius cultu et honore totum gerebatur, sola parentum misericordia implorata est, ut parcerent illis ducentis uiris, ne uel in hac parte inueniret in eis diuine legis equitas quod damnaret. Quanquam et a parentum parte uere peccatum esse uideatur, quia in consulendo tante et tam publice necessitati duriores exstiterunt, in tantum ut nec  rogantibus primo dare uoluissent. Hic uero Deo exasperato et ad iracundiam prouocato, cuius lex contemnitur, cuius Ecclesia et sacerdotes conculcantur, cuius sanctum templum sacrilega et nefaria presumptione uiolatur, qua stultitia atque dementia putant placatis et pacificatis parentibus, pacatam se habere posse Ecclesiam Dei, et eorum auctoritate stare posse confidunt quod diuine legis et sanctorum Patrum auctoritate destruitur, cum tante preuaricationis et impietatis malum, aduersus Deum et Ecclesiam eius commissum, nulla ratione, nullis argumentis emendari possit, nisi omnipotentis Dei et Ecclesie iudicio ac satisfactione? Ibi igitur ostendenda est tanti facinoris emendatio, ibi suppliciter  uenia postulanda, ibi sollicite satisfactio exhibenda, id est in Ecclesia Dei, apud sacerdotes Dei, ubi solummodo ueraciter obtineri potest et remissio peccati, et propitiatio eius qui offensus est omnipotentis Dei.

CAP. XuIII. Adiiciunt istiusmodi homines malis suis etiam illam nimis audacem et puniendam presumptionem, ut adulterinis et exsecrandis non coniugiis, sed colluuionibus suis, postulando ac supplicando auctoritatem uel mediationem religiosorum principum acquirant: quod absit a fidelibus et ministris regni Christi principibus, ut cuiusquam improbitas eorum interdictis uel interuentionibus adiuuetur: cum leges Romane, et Christianissimi illorum temporum imperatores manifestissime et iustissime censuerint,  eos qui iniustis et fraudulentis petitionibus, et maxime in tali causa, principales aures inquietauerint, et indulto beneficio carere, et insuper exsilio deportari, et filios qui ex huiusmodi ignominiosis et adulterinis coniunctionibus fuerint procreati, nequaquam legitimos deputandos, nec hereditatis successione honestaudos. Obsecramus igitur mansuetissimam tranquillitatem uestram, Christianissime et gloriosissime princeps, ut preces et supplicationes nostras, quas pro Ecclesia Dei et sanctificatione atque honore corporis Iesu Christi Domini et Saluatoris nostri deferimus, clementer audiatis, prompta deuotione suscipiatis, et insite religionis affectu ac zelo strenue atque sollicite effectui mancipetis. Nec reprehendendam iudicetis curam et solertiam pusillitatis  nostre, quod hec Deo protegente non ubique, sed in plerisque regni huius partibus contagia funesta grassantur. Quia nobis licet indignis et minimis, et exemplo apostolico cura debet incumbere omnium Ecclesiarum, et omnino uigilanter admonenda et predicanda sunt ista etiam ubi non fiunt. Quoniam et ante uenenum est adhibendum antidotum, et uulnus, dum adhuc crescendo male proficit, uel resecandum est uel curandum. Oramus itaque et imploramus a uobis auxilium, quod illi sine dubio debetis, cuius munere floretis atque polletis, ut tres Ecclesie ordines, imo triplex agri diuini fructus, uidelicet, tricesimus, sexagesimus, atque centesimus, etiam uestro terrore atque presidio, uelut quadam sepe atque munimento, integer et sincerus custodiatur,  crescat, atque proficiat: tricesimus in copulatione coniugii, sexagesimus in continentia uiduali, centesimus in pudore atque integritate sanctimoniali: ut quicunque his fructibus tanquam brute et perniciose bestie insidiantur, uestra custodia repellantur, uestra etiam seueritate corrigantur.

CAP. XIX. Audiatur et teneatur quod sancti Patres definiunt de bono coniugali, ita dicentes : »Quod bonum habent nuptie, peccatum esse nunquam potest. Hoc autem tripartitum est, fides, proles, sacramentum. In fide attenditur, ne preter uinculum coniugale cum altera uel altero concumbatur. In prole, ut amanter suscipiatur, benigne nutriatur, religiose educetur. In sacramento,  ut coniugium non separetur, et dimissus aut dimissa nec causa prolis alteri coniungatur. Hec est tanquam regula nuptiarum, quia uel natura decoratur fecunditas, uel innocentia regitur prauitas.« Audiatur et illud quod de reliquis duobus ordinibus, in quanta sanctitate et reuerentia haberi debeant, his uerbis iterum dicunt, Dauid cum magno sui pudore furtim ad militis sui intrasse fertur uxorem, nec tamen euadere potuit ultionem. Tu ad sponsam regis Christi temerandam, cubiculum Domini dominorum impudenter ingressus, quomodo esse poteris impunitus? Ac si forte uidua, aut quecunque fuerit illa, nondum professa continentiam castitatis, quelibet illa sit, uxor dici non potest prostituta, uterque uestrum nota semper inuretur infamie, nec  aliter tanti criminis macula poterit aboleri, nisi aut publica legum secularium seuiente censura adulterium mortibus expietur, aut certe profundis afflicti cordis gemitibus et uere penitentie iugibus dum uiuitur lacrymarum fontibus abluatur. Exeat ergo qui dicat crimen hoc nuptiis emendandum, et de scelere statim nomine coniugium censeat esse uocandum. A me inuitus ueraciter audiet, adulterium nullatenus dici coniugium: coniugium enim religiosi nominis uocabulum est.

CAP. XX. His sanctorum Patrum uerbis atque sententiis subiungemus adhuc paucas ex sacris canonibus sententias, quas in contemplationem Domini nostri Iesu Christi, et honorem ac pietatem sancte matris Ecclesie, cuius uisceribus Deo nati, cuius  honoribus illustrati estis, et eternaliter illustrandos uos esse confiditis, religiosa quesumus deuotione audiatis, et instructissima cura atque industria, in commisso uobis Christiano populo agnosci, reuereri, atque obseruari, Domino in omnibus protegente et cooperante, faciatis. Tanta namque res ista est pro qua satagimus et supplicamus, id est castimonie et sanctitatis custodia, ut pro ea commendanda atque tuenda etiam nos ipsos offerre libenter debeamus, exemplo beati et gloriosi Baptiste Ioannis, qui inter cetera predicationis sue preconia, etiam regem ipsum Herodem propter istiusmodi adulterinum coniugium tanta constantia increpauit, atque corripuit, instanter annuntians et dicens illi de uxore fratris sui Herodiade : Non licet tibi habere eam ; ut pro huiusmodi causa et uincula et carcerem equanimiter sustinens, nouissime gladio maluerit obtruncari quam a ueritatis et iustitie predicatione cessare. Et ideo uere martyr Christi, quia ipsius ueritatis et iustitie martyr.



EXCERPTA Ex sacris canonibus et sanctorum Patrum gestis de cultu sanctimonie et constantia annuntiande ueritatis.


Ex decretis pape Siricii cap. 4: Quod non liceat alterius sponsam ad matrimonii iura sortiri.

De coniugali autem uiolatione requisiti, si desponsatam  alii puellam alter in matrimonium possit accipere, hoc ne fiat modis omnibus inhibemus: quia benedictio, quam nupture sacerdos imponit, apud fideles cuiusquam sacrilegii instar est, si ulla transgressione uioletur.


In Ancyrano concilio, cap. 10. De desponsatis puellis, et ab aliis corruptis.

Desponsatas puellas, et post ab aliis raptas, placuit erui, et eis reddi quibus ante fuerunt desponsate, etiamsi eis a raptoribus uis illata constiterit.


Ex decretis Innocentii pape, c. 20. De uirginibus non uelatis, si deuiauerint.

He uero, que necdum sacro uelamine tecte, tamen in proposito uirginali semper se simulauerunt permanere, licet uelate non fuerint, si forte nupserint, his agenda aliquanto tempore penitentia est, quia sponsio earum a Domino tenebatur. Si enim inter homines solet bone fidei contractus nulla ratione  dissolui, quanto magis ista pollicitatio, quam cum Deo pepigerunt, solui sine uindicta non debet? Nam si apostolus Paulus, que ex proposito uiduitatis discesserant, dixit eas habere damnationem, quia primam fidem irritam fecerunt, quanto potius uirgines, que prioris promissionis fidem frangere sunt conate?


Ex decretis pape Leonis, c. 27. Quod ille que non coacte, sed uoluntate propria uirginitatis propositum susceperunt, delinquant si nupserint, et si nondum fuerant consecrate.

Puelle que non parentum coacte imperio, sed spontaneo iudicio uirginitatis propositum atque habitum susceperunt, si postea nuptias eligant, preuaricantur, etiamsi nondum eis gratia consecrationis accesserit: cuius utique non fraudarentur munere si in proposito permanerent.


Item eiusdem pape Leonis ad Rusticum. De puellis  que iam consecrate sunt, si postea nupserint, et propositi et consecrationis duplex crimen admittunt.

De his que iam consecrate sunt, si postea nupserint, ambigi non potest magnum crimen admitti, ubi et propositum deseritur et consecratio uiolatur. Nam si humana pacta non possunt impune uiolari, quid eos manebit, qui ruperint diuini fidem sacramenti?


Ex decretis pape Gelasii, cap. 20. Quod hi qui se sacris uirginibus sociant, et federa incesta commiscent, communicare non possint, nisi publicam penitentiam egerint.

uirginibus autem sacris temere se quosdam sociare cognouimus, et post dicatum Deo propositum incesta federa sacrilegaque miscere: quos protinus equum est a sacra communione detrudi, et nisi per publicam probatamque penitentiam omnino non recipi: aut his certe uiaticum de seculo transeuntibus,  si tamen penituerint non negari.


Ex decretis pape Siricii, cap. 6. De monachis et uirginibus propositum non seruantibus.

Preterea monachorum quosdam atque monacharum, abiecto proposito sanctitatis, in tantam protestaris demersos esse lasciuiam, ut prius clanculo, uelut sub monasteriorum pretextu illicita ac sacrilega se contagione miscuerint, postea uero in abruptum conscientie desperatione perducti, de illicitis amplexibus libere filios procrearint: quod et publice leges et ecclesiastica iura condemnant. Has igitur impudicas detestabilesque personas a monasteriorum cetu Ecclesiarumque conuentibus eliminandas esse mandamus: quatenus retruse in suis ergastulis, tantum facinus continua lamentatione deflentes, purificatorio possint penitudinis igne decoquere, ut eis uel ad mortem saltem solius misericordie  intuitu per communionis gratiam possit indulgentia subuenire.


Item ex concilio B. pape Gregorii.

Gregorius apostolicus papa, ante corpus uenerabile Christi apostolorum principis, in ferendo sententiam dixit: Si quis monacham, quam Dei ancillam appellant, in coniugium duxerit, anathema sit. Et responderunt omnes tertio, Anathema sit. Si quis commatrem spiritualem duxerit in coniugio, anathema sit. Et responderunt omnes tertio, Anathema sit. Si quis fratris uxorem duxerit in coniugio, anathema sit. Et responderunt omnes tertio, Anathema sit. Si quis consobrinam duxerit in coniugium, anathema sit. Et responderunt omnes, Anathema sit. Si quis de propria cognatione, uel quam cognatus habuit, duxerit uxorem, anathema sit. Et responderunt omnes tertio, Anathema sit. Si quis uiduam furatus fuerit in uxorem, uel consentiens ei, anathema sit. Et responderunt omnes tertio, Anathema sit.  Si quis uirginem, quam sibi non desponsauerit, furatus fuerit in uxorem, uel consentiens ei, anathema sit. Et responderunt omnes tertio, Anathema sit. Gregorius episcopus sancte catholice atque apostolice Romane Ecclesie huic constituto a nobis promulgato subscripsi. Et subscripserunt alii episcopi uiginti duo, presbyteri quatuordecim, diaconi quinque.


De concilio Aureliano I, cap. 2.

De raptoribus autem id constituendum esse censuimus, ut si ad ecclesiam raptor cum rapta confugerit, et feminam ipsam uiolentiam pertulisse constiterit, statim liberetur de potestate raptoris, et raptor, mortis uel penarum immunitate concessa, ad seruiendi conditionem subiectus sit, aut redimendi se liberam habeat facultatem. Si uero que rapitur patrem habere constiterit, et puella raptori consenserit, potestati patris excusata reddatur, et  raptor a patre superioris conditionis satisfactione teneatur obnoxius.


Ex concilio ualentino, cap. 2. De puellis Deo deuotis, si ad terrenas nuptias transierint, ut penitentie deputentur.

De puellis uero que se Deo uouerint, si ad terrenas nuptias sponte transierint, id custodiendum esse decreuimus, ut penitentia his nec statim detur, et cum data fuerit, nisi plene satisfecerint Deo, inquantum ratio poposcerit, earumdem communio differatur.


Ex concilio Eliberitano, cap. 13. De uirginibus Deo sacratis, si adulterauerint.

uirgines que se Deo dicarunt, si pactum perdiderint uirginitatis, atque eidem libidini seruierint, non intelligentes quid amiserint, placuit nec in fine eis dandam communionem. Quod si semel persuase, aut infirmi corporis lapsu uitiate, omni tempore  uite sue huiusmodi femine egerint penitentiam, ut abstineant se a coitu, eo quod lapse potius uideantur, placuit eas in fine communionem accipere debere.


Ex concilio Toletano I, cap. 16. Deuota si adulterauerit, decem annis peniteat. Si maritum duxerit, non permittenda ad penitentiam, nisi maritus decesserit.

Deuotam peccantem non recipiendam in ecclesiam, nisi peccare desierit, et si desinens egerit penitentiam aptam decem annis, sic accipiat communionem. Prius autem quam in ecclesiam admittatur ad orationem, ad nullius conuiuium Christiane mulieris accedat: quod si admissa fuerit, etiam hec que eam receperit habeatur abstenta. Corruptorem etiam par pena constringat. Que autem maritum acceperit, non admittatur ad penitentiam, nisi adhuc  uiuente ipso marito caste uiuere ceperit, aut postquam ipse decesserit


Ex concilio Toletano Iu, cap. 56. De discretione uiduarum secularium et sanctimonialium.

Duo sunt genera uiduarum, seculares et sanctimoniales. Seculares uidue sunt, que adhuc disponentes nubere laicalem habitum non deposuerunt. Sanctimoniales sunt, que iam mutato habitu seculari, sub religioso cultu in conspectu sacerdotis uel ecclesie apparuerunt. He si ad nuptias transierint, iuxta Apostolum, non sine damnatione erunt: quia se primum Deo uouentes, postea castitatis propositum abiecerunt.


Ex concilio Toletano 10, cap. 5.

Omnes femine que iam in preteritum religionis ueste fuisse probantur indute, nichil ad excusationem ualeat oppositionum quelibet obiectio, quamuis diuersis aut callidis adumbrare se uelint fallacie argumentis:  sed ad sacratissimas sanctiones disciplina sanctior eas teneat religatas atque subiugat. Commoueantur sane sacerdotis auctoritate ut sponte redeant. Que si redire noluerint, impulsu sacerdotis ad religionis habitum reducantur, et in monasteriis redacte excommunicationis condigne sententia feriantur.


In edictis piorum imperatorum.

Si quis diuinis mysteriis uel aliis sanctis mysteriis celebrandis in sancta intrauerit ecclesia, et episcopo uel clericis, uel aliis ministris Ecclesie iniuriam fecerit, iubemus eum tormentis subiectum in exsilio mori. Sed et si quis sancta oratoria uel diuina mysteria in aliquo conturbauerit, capitali supplicio puniatur. Hoc eodem obseruando et in Litaniis, in quibus episcopi uel clerici inueniuntur. Ut si quidem contumeliam fecerit, tormentis et exsilio tractatur: sin autem litaniam turbauerit, capitali periculo subiaceat. Non enim tantum uolumus omnia  loca Deo dicata ab omni incursione libera, sed multo magis omnes episcopos et clericos eorum ab omni periculo esse tutissimos: ut quicunque preses uel iudex, aut militaris, si contra eos manus aut contumelias inferre ausus fuerit, nullo pacto illud aliter expiare possit, nisi aut eterno exsilio, aut sanguine.


In Taurinensi uel Aquileiensi concilio, cap. 9 et 15.

Si peccatis agentibus contigerit post obitum alicuius sancti episcopi, ut annus transeat, antequam substituatur in ciuitate ipsa unde decessit episcopus alter, quia hoc munus preuidere debent metropolitani, ne ultra mensem, uel multo plus tres menses, sine pastore uacua remaneat ciuitas, placuit nobis, ut abs modo culpetur metropolitanus pro tanta negligentia, et clerus ac populus, pro eo quod salutis memor non fuit, ut ad metropolitanum petiturus episcopum accurreret: et deinde ordinetur episcopus eis. Si autem ipsi de se talem non habuerint,  aut prouidere sibi et eligere iubente metropolitano suo neglexerint, tunc iudicio et potestate sua, electa apta persona, metropolitanus cum aliis episcopis ordinet et faciat episcopum, ne plebs Dei sine pastore sit uacua, et facultates ecclesie dispereant. Si tunc presbyteri aut maiores ciuitatis non acquieuerint, ut rebelles anathematizentur.


In edictis piissimorum imperatorum.

Iurent maiores ciuitatis ad Euangelia de persona electa ad episcopatum, quod neque uxorem habuerit pro certam neque concubinam, neque sit curialis uel taxeota, sed sanctus et litteratus, et canonicas leges intelligens, et in clero uel monasterio nutritus, et tunc ordinetur. Sin autem hi qui debent episcopum eligere, talia secreta intra sex menses non fecerint, tunc metropolitanus propter periculum anime sue, omnibus his exquisitis que diximus, ordinet et consecret sua potestate clero et populis episcopum.





XII. EXPOSITIONES HINCMARI RHEMENSIS AD CAROLUM REGEM Pro Ecclesie libertatum defensione.




EXPOSITIO PRIMA CUI TITULUS: QUATERNIONES.


Licet antea quam nunc proxime Rhemis uenerim, unde mox litteras dominationi uestre direxi, quedam ex his de quibus scripturus sum, auditu compererim; plenius tamen non incerta relatione eorum postea historiam didici. Et ut in Ariulfi et Amalberti causa, que initio rationabili, scilicet sacris legibus non contrario, et aliquanto progressu, quia cum audientia episcopali, et non in loco publico, sed in priuato et familiari examine cepta est discuti, si eodem fine terminata fuisset, sermonem non occupem inde. Dicam unde plus doleo.

Audiui namque quia residentibus uobis cum fidelibus  uestris, coram fratre et cepiscopo nostro Hincmaro, filius Liudonis ad uestram dominationem se reclamauit, quia isdem frater noster ab eo exenium  acceperit, et patris sui beneficium ei donauerit, et deinde ab eo irrationabiliter tulerit; et ex hac ratione, forte minus necessaria grauitatis cautela, que in episcopo non modicum est ornamentum, adeo animus uestre serenitatis fuerit motus, ut eumdem episcopatum coram omnibus, et uoce publica, quam plurimis contumeliis affeceritis, que sacerdotali ordini a nullo homine, minime autem a rege, in quem sicut et in episcopum, omnium oculi sunt intendentes, impeti competit; missa ante oculos et seruata reuerentia Dei, qui dicit, quod sanctus Paulus de sacerdote est interpretatus: Principem populi tui non maledices . Et: Diis non detrahes , id est, sacerdotibus. Detrahit enim et ille sacerdotibus, qui contumelias irrogat.  De quibus item Dominus dicit: Nolite tangere christos meos, et in prophetis meis nolite malignari . Et: Qui uos tangit, tangit pupillam oculi  mei . Et: Qui uos audit me audit; et qui uos spernit, me spernit; qui autem me spernit, spernit eum qui me misit . Et: Honorificantes me honorabo; et qui contemnunt me, erunt ignobiles .

Deinde iussistis prefatum episcopum, ut die et loco denominato ueniret ad causas uestras, id est, ad secularia iudicia, et suum aduocatum de suo capite, uidelicet de suo quod ipse egit actu, id est, non conscio quocunque cepiscopo suo, donaret. Qui mittens ad dominationem uestram, excusationem impossibilitatis sue illuc ueniendi mandauit. Requisita est quam patriotica lingua nominamus exonia, quia uenire nequiuerit: quod hactenus est inauditum.

Et requisito et non inuento aduocato illius, qui de  eius capite ex predicta causa redderet rationem, excepta ecclesia et episcopii domo, ac clericorum claustro, quidquid de rebus et facultatibus ecclesiasticis sibi in episcopali ordinatione munere Spiritus sancti ad gubernandum et dispensandum commissis acceperat, iussione uestra, per uicecomitem ipsius pagi, in bannum, quod ius lingua latina proscriptio confiscando uocatur, est missum

Et postea, sicut audiui, per cancellarium palatii uestri, mandastis uicedomino, et preposito ipsius ecclesie, cum non modica interminatione, ut prouiderent quatenus nullum obsequium ab ecclesie ipsius hominibus, nullumque subsidium de facultatibus ecclesiasticis per clericum uel laicum ipse episcopus posset habere: et uicedominus laicos cum  carris et operariis, et prepositus clericos habentes beneficia huc secum adduceret. Et impletum est quod olim predictum est: Et erit sicut populus, sic sacerdos . Nulla discretionis lege distans a uulgo. Et illud nichilominus quod more Scripture ponens preteritum pro futuro, predixit beatus Ioannes apostolus, cui cum aliis apostolis dictum est: Beati oculi qui uident que uidetis , infelicibus oculis nostris uidemus. Et sol, inquit, factus est niger, tanquam saccus cilicinus . In extremo quippe hoc tempore, sol quasi cilicinus saccus ostenditur, quia fulgens uita predicantium, nos precedentium episcoporum, in nobis miseris ante secularium oculos aspera et despecta monstratur.

Et licet credendum sit de uestre christianitatis  religione, quoniam ad ipsius correctionem episcopi hoc egeritis; tamen miranda est uestra sapientia, que sic medicamentum illius uulneri temperauit, ut de medicamento ipsa uulneraretur: cum Dominus mensuram in proximi dilectione talem ponat, ut proximum sicut nos ipsos, et non plus nos ipsos diligamus. Fama enim, quin potius infamia hec, Burgundiam et Prouinciam, atque Italiam penetrans, Romam perueniet; et per regnum nepotis uestri, non solum usque ad citeriorem, uerum et usque Germaniam ulteriorem perueniet, Aquitaniam et Septimaniam per Neustriam uolitans occupabit. Et quis oculum simplicem, id est, rectam intentionem, quam in uobis nescit, putabit: ubi factum  Domino contrarium, et inimicum sacris canonibus, sicut beatus Leo scribit, Spiritu Dei conditis et totius mundi reuerentia consecratis, quorum conditores in celo cum Domino regnantes, et in terris miraculis coruscantes, adhuc nobiscum in constitutionibus uiuunt; sed et legibus, quibus una cum eisdem sacris canonibus moderatur Ecclesia, constat aduersum? Quid enim dicent de uobis qui audierunt quod detestabamini, et eos reprehendebatis qui Dei ecclesias non uenerabantur, et sacerdotibus honorem debitum non exhibebant, et precipue Romano pontifici, et sancte Romane Ecclesie omnium Ecclesiarum matri, cum audient quod illius filiam, ac per hoc illam ipsam, quinimo uniuersalem Ecclesiam preiudicio potius, quam iudicio laicorum  proscripsistis; quod nec in legibus, nec in libris ecclesiasticis quemquam christianorum principium fecisse legimus?

Et talium etiam, ut fertur, quarumdam personarum preiudicio istud commissum admissum est, que et in legibus, et in sacris canonibus infames persone notantur. Et si uigor ecclesiasticus sic uigeret, sicut tempore antecessorum uestrorum, et nostrorum predecessorum uiguit, inter criminosos, quia uidelicet, ut a multis dicitur, criminosi, a liminibus Ecclesie forent extorres: nunc autem nostra dissolutione, ut quidam dicunt, in Ecclesiam ipsi insiliunt, qui ab Ecclesia separari debuerant. Et hoc nostris peccatis, in quos fines seculorum deuenerunt , merito reputamus: qui ad nostram contumeliam, non ad Ecclesie  gloriam sacerdotes dicimur, qui a talibus conculcamur; et ipsi de sacerdotum capitibus iudicant, quorum iudicium uel compellationem, liberi et sani capitis laici, in iudicio publico legaliter non reciperent, si reiicere uellent. In quo facto, ut sanctus Celestinus scribit, »non est agentium causa solorum; uniuersalis Ecclesia quacunque nouitate pulsatur.«

Nouum est enim quod nunc factum est, quia non est sub isto celo auditum, ut episcopus cum Ecclesia sua proscriptionis titulo ab ullo religioso principe, laicorum iudicio, usque modo fuerit confiscatus, postquam Constantinus magnus imperator legem uniuersis clericis dedit, dicens: »Constantinus clericis salutem dicit. Iuxta sanctionem quam dudum meruisse perhibemini, fundos et mancipia uestra nullus  nouis collationibus obligabit, sed uacatione gaudebitis.« Cum enim dicit »nullus«, nemo excipitur; uerum in hac comprehensione etiam principalis potestas concluditur.

Constantius quoque, licet arianus fuerit, et Constans, hanc immunitatem dederunt Ecclesie dicentes: »In qualibet ciuitate, in quolibet oppido, uico, castello, municipio, quicunque uotum christiane legis meritum eximie singularisque uirtutis omnibus intimauerit, securitate perpetua potiatur. Gaudere enim et gloriari ex fide semper uolumus: scientes magis religionibus, quam officiis et labore corporis uel sudore, nostram rempublicam contineri.«

ualentinianus quoque et ualens decreuerunt dicentes:  »Uniuersos quos constiterit custodes ecclesiarum esse, uel sanctorum locorum, ac religiosis obsequiis deseruire, nullius attemperationis molestiam sustinere decernimus.«

Arcadius nichilominus et Honorius: »Quecunque, inquiunt, a parentibus nostris diuersis sunt statuta temporibus, manere inuiolata atque incorrupta circa sanctas Ecclesias precipimus. Nihil igitur a priuilegiis immutetur, omnibusque qui ecclesiis seruiunt, tuitio deferatur. Quia temporibus nostris addi potius reuerentia cupimus, quam ex his que olim prestita sunt immutari.« Et item iidem: »Non tam nouum aliquid presenti sanctione precepimus, quam illa que olim uidentur indulta firmamus. Priuilegia igitur, que olim reuerentia religionis obtinuit, mutilari  sub pene etiam interminatione prohibemus; ita ut hi quoque qui Ecclesie obtemperant, ipsius beneficiis perfruantur.« Et item iidem Augusti: »Si quis in hoc genus sacrilegii proruperit, ut in ecclesias catholicas irruens, sacerdotibus et ministris, uel ipso cultui locoque aliquid importet iniurie; quod geritur, litteris ordinum, magistratuum et curatorum, et notariis apparitorum, quos stationarios appellant, deferatur in notitiam potestatum: ita ut uocabula eorum qui agnosci potuerint, declarentur. Et si per multitudinem commissum dicetur, si non omnes, possunt tamen aliquanti cognosci, quorum confessione sociorum nomina publicentur. Atque ita prouincie moderator, sacerdotum et Ecclesie catholice ministrorum, loci quoque ipsius  et diuini cultus iniuriam, capitali in conuictos siue confessos reos sententia nouerit uindicandum: nec exspectet ut episcopus iniurie proprie ultionem deposcat, cui sanctitas ignoscendi solam gloriam dereliquit. Sitque cunctis non solum liberum, sed et laudabile, factas atroces sacerdotibus aut ministris iniurias, ueluti crimen publicum persequi, ac de talibus reis ultionem mereri. Quod si multitudo uiolenta ciuilis apparitionis exsecutione, et adminiculo ordinum possessorumue non potuerit presentari, quod se armis aut locorum difficultate tueatur: iudices armate apparitionis presidium, datis ad uirum spectabilem comitem Africe litteris, prelato legis istius tenore, deposcant: ut rei talium criminum non euadant.« Item iidem Augusti: »Si ecclesie  uenerabilis priuilegia cuiusquam fuerint uel temeritate uiolata, uel dissimulatione neglecta: commissum quinque librarum auri, sicut etiam prius constitutum est, condemnatione plectatur.«

Multa etiam hic poni poterant, que ab omnibus salubriter regnantibus, et iuste iudicantibus longo tempore conseruata sunt; sed scio sapientiam uestram ex his que de decimo sexto libro Theodosiane legis sunt posita, debere comprehendere plura.

Et horum imperatorum imitantes religionem antiqui etiam et moderni reges Francorum, immunitates ecclesiis et seruis Dei facere consueuerunt, quas qui  non seruant, de illorum eleemosyna peccata sua accumulant. Itaque cum de aliis memorabilibus imperatoribus ac regibus loquimur, aui uestri, magni imperatoris Caroli non est pretereunda memoria. Cui cum, sicut assolet, adulantium linguis subreptam fuerit, ut ecclesiis de rebus suis preiudicium quoddam inferret; obsistentibus episcopis, et specialiter Paulino patriarcha, sicut uobis bene notum esse cognosco, adeo se recognouit, et ecclesie ac episcopis satisfecit; ut presens oris sui confessio ei non suffecerit, sed ad posteros suos, qui ex illius progenie exorturi erant, confessionis et correctionis sue scriptum manu sua firmatum transmiserit. De quo edicto partem in libro uestro, qui appellatur liber Capitulorum imperalium, scriptum habetur, cap. 67  ubi scriptum est: »Quia iuxta sanctorum Patrum traditionem nouimus res Ecclesie uota esse fidelium, pretia peccatorum, et patrimonia pauperum: cuique non solum habita conseruare, uerum etiam multa Deo opitulante conferre optamus: tamen ut ab ecclesiasticis de non diuidendis rebus illius suspicionem dudum conceptam penitus amoueremus, statuimus, ut neque nostris, neque filiorum, et Deo dispensante, successorum nostrorum temporibus, qui nostram uel progenitorum uoluntatem, uel exemplum imitari uoluerint, ullam penitus diuisionem aut iacturam patiatur.«

Sicut enim Symmachus papa ad Aeonium scripsit: »Non licet cuiquam decessorum suorum ordinationem sub necessitate qualibet transgredi: sed  roborando que a decessoribus suis bene gesta sunt, facere debet rata esse que gesserit.« Unde non solum ea que a decessoribus et predecessoribus uestris bene statuta sunt seruando, uos firmitatem eis dare oportet, uerum et illa que ipsi gessistis, et manu propria subscripsistis, et cum maxima obtestatione uos seruaturos perpetuo promittentes, in manibus sacerdotum ad uicem Dei tradidistis, ante oculos et mentis et corporis reuocare debetis. Et non modica necessitas uobis incumbit, ut si contra ea in aliquo egistis, hoc quantocius emendare, et de cetero ne contra illa faciatis, cauere summopere procuretis. Quia enim post illam unctionem qua cum ceteris fidelibus meruistis hoc consequi, quod beatus Petrus apostolus dicit: uos genus electum, regale sacerdotium   episcopali et spirituali unctione, ac benedictione regiam dignitatem potius quam terrena potestate consecuti estis: attendere subtili intellectu debetis, quoniam ad diffinitionem sancti Spiritus, quam synodali auctoritate protulit, excepti non estis: »Si quis, inquit, contra suam professionem uel subscriptionem uenerit, ipse se honore priuabit [a 1Kb] .«

Quod licet non fiat, sicut sepe solet accidere, in oculis hominum, fit tamen semper in oculis Domini. Sed sicut superbiendo Dauid: Quia initium omnis peccati superbia  faciens contra professionem  suam, quam professus est, dicens: uiuit Dominus, quia ludam ante Dominum, et ero humilis in oculis meis  prophetie gratiam et dignitatem regiam, quam peccando perdidit, confessus coram Nathan penitendo recuperauit. Et sicut Petrus faciens contra suam professionem, quam professus est, dicens: Etiamsi oportuerit me mori tecum, non te negabo , quia tertio Dominum negauerat, tertio confessus, ut beatus ostendit Gregorius, coram omnibus apostolis; quia fleuit amare, quod negauerat lacrymis lauit, et apostolatum, quem negando perdiderat, confitendo et flendo recepit: ita etiam quisque confitendo, et penitendo, ac corrigendo que perpere contra professionem et subscriptionem fecit, ad honorem redire, et in honore  preualet Domino miserante manere. Alioquin contra claues datas Ecclesie disputabitur, de quibus dictum est: Quecunque solueritis super terram, erunt soluta et in celo . Christus iehsu ut catholice tenet et docet Ecclesia, hanc prepositis eiusdem Ecclesie tradidit potestatem, ut et confitentibus actionem penitentie darent, et eosdem salubri satisfactione purgatos, que satisfactio penitentie in ipsa iam cognoscitur confessione peccati, per reconciliationis gratiam restituerent. Et hec restitutio reconciliationis quomodo non sit contraria sacris regulis, hic ponere non permiserunt breuitas operis, et angustia temporis.

Hec namque cum aliis que ibidem continentur, anno Incarnationis Dominice octingentesimo quadragesimo  quinto mense Aprili, anno sexto regni uestri, in Belgiuaco [Beauuais] ciuitate cum maxima contestatione cunctis diebus uite uestre uos seruaturos promisistis, eisdem episcopis, qui presentes aderant, et ceteris regni uestri episcopis, qui corpore presentes non aderant, et omnibus eorum successoribus, et omnibus episcopis in regno uestro consistentibus, et in manibus eorumdem episcoporum ad eorum petitionem dedistis:

I. »Ut ius ecclesiasticum et legem canonicam nobis ita conseruetis, sicut antecessores uestri qui hoc bene et rationabiliter obseruauerunt, iuxta quod scire poteritis, et Dominus uobis posse dederit, predecessoribus nostris conseruauerunt.«

II. »Quod in mea persona, nec in meo ordine,  nisi forte quod absit, in antea contra Dominum et contra uos manifeste fecero, ut damnari canonice debeam, aduersum me et meum ordinem ita damnabiliter non faciatis pro quacunque preterita causa, ut mihi damnatio, aut dehonoratio ueniat.«

III. »Quod res ad ecclesiam mihi commissam pertinentes, et tempore uestri principatus ablatas ita presentaliter restituatis et conseruetis, sicut tempore aui et patris uestri fuerunt, et excepto superposito, quod in usus possidentium, uel ex edificiis absumptum est, quomodo tunc erat, quantum ad hoc quod res usitato nomine appellamus constat, quod uos inde illas tulistis.«

 Iu. »Ut precepta illicita de rebus ecclesie mihi commisse a uobis facta, rescindantur; et ut de cetero ne fiant caueatis.«

u. »Ut ab ecclesia mihi commissa indebitas consuetudines, et iniustas exactiones de cetero non exactetis; sed sic eas conseruetis, sicut tempore aui et patris uestri conseruate fuerunt.«

uI. »Ut contra depredatores et oppressores ecclesiarum nostrarum, et rerum ad easdem pertinentium defensionem secundum ministerium uestrum, quantum posse uobis Deus dederit, exhibeatis.

uII. »Ut precepta que auus et pater uester ecclesiis nobis commissis fecerunt, et firmauerunt, et stabilia conseruauerunt, que etiam uos conseruastis,  de cetero rata conseruetis.«

uIII. »Quod si uos contra hec capitula, aut nos, quod absit, non malitia nec peruerso studio, sed aut per humanam fragilitatem, aut per ignorantiam, uel subreptionem non damnabiliter egerimus, mutuo hoc consilio corrigamus, et firmata deinceps conuenientia maneat.«

Et hec sequentia apud Carisiacum palatium anno Incarnationis Dominice octingentesimo quinquagesimo octauo, regni autem uestri decimo octauo XII Kal. April. uos seruaturos episcopis et ceteris fidelibus uestris manu propria uestra firmastis: »Quantum sciero, et rationabiliter potuero, Domino adiuuante, unumquemque uestrum secundum suum ordinem honorabo et saluabo, et honoratum et saluatum  absque ullo dolo ac damnatione uel deceptione, conseruabo. Et unicuique competentem legem et iustitiam conseruabo. Et qui illam necesse habuerit, et rationabiliter petierit, rationabilem misericordiam exhibebo; sicut fidelis rex suos fideles per rectum honorare et saluare, et unicuique competentem legem et iustitiam in unoquoque ordine conseruare, et indigentibus et rationabiliter petentibus rationabilem misericordiam debet impendere; et pro nullo homine ab hoc, quantum dimittit humana fragilitas, per studium aut maliuolentiam uel alicuius in debitum hortamentum deuiabo, quantum mihi Deus intellectum et possibilitatem donauerit. Et si per fragilitatem contra hoc mihi subreptum fuerit, cum hoc recognouero uoluntarie  illud emendare curabo.« Sed et alia ex hoc firmastis, que hic non posui.

Et post hec omnia, et alia, que sepe fidelibus uestris, et etiam in Carisiaco, quando ueniam petentes, ab episcopis qui adfuerunt manus impositionem accepistis, quin et in uilla Breona, promisistis: nunc tantam Laudunensis Ecclesia, imo in ea omnis Ecclesia iacturam patitur, ut quod antea inauditum est, titulum proscriptionis sustineat, contra decreta omnium sanctorum episcoporum qui sedi apostolice presederunt; quorum omnium decreta hic nimis est longum inserere. Unde quedam causa compendii studui ponere.

Ait enim sanctus Urbanus papa et martyr, hinc  inter cetera loquens: »Innitendum est omnibus et fideliter custodiendum, et ullius usurpationis contumelia depellenda, ne predia usibus secretorum celestium dicata, a quibusdam irruentibus uexentur: quod si quis fecerit, post debite ultionis acrimoniam, que erga sacrilegos iure ponenda est, perpetua damnetur infamia, et carceri tradatur, aut exsilio perpetue damnationis deportetur: quoniam iuxta Apostolum tradere oportet huiusmodi hominem Satane, ut spiritus saluus sit in die Domini.«

Sanctus quoque Lucius omnibus episcopis in partibus Occidentalibus, tam in Galliis, quam et in Hispaniis consistentibus scripsit dicens: »Res ecclesiarum uestrarum, et oblationes fidelium, quas significastis a quibusdam irruentibus uexari, uobisque  ac ecclesiis uestris auferri, indubitanter maximum est peccatum.« Et post pauca: »Qui rapit pecuniam proximi sui, iniquitatem facit: qui autem pecunias uel res ecclesiasticas tulerit, sacrilegium facit. Unde et Iudas, qui pecuniam fraudauit que usibus Ecclesie, id est pauperibus, quos Ecclesia pascere debet, distribuebat iussu Saluatoris, cuius uicem episcopi tenent, non solum fur, sed et fur sacrilegus est effectus.« Et item post aliquanta: »Hec fieri prophete, hec apostoli, hec successores eorum, et omnium catholicorum Patrum uetant decreta, et tales presumptiones sacrilegia esse iudicant. Quorum nos sequentes exempla, omnes tales presumptores, et Ecclesie raptores, atque suarum facultatum alienatores, una uobiscum a liminibus  sancte matris Ecclesie anathematizatos apostolica auctoritate pellimus, et damnamus, atque sacrilegos esse iudicamus. Et non solum eos, sed et omnes consentientes eis, quia non solum qui faciunt, rei iudicantur, sed etiam qui facientibus consentiunt. Par enim pena et agentes et consentientes comprehendit.«

Et sanctus Stephanus papa et martyr: »Quidquid in sacratis Deo rebus, et episcopis iniuste agitur, pro sacrilegio reputabitur.«

Et quia scriptum est: In ore duorum uel trium testium stabit omne uerbum , pro omnium hoc similiter decernentium sedis apostolice pontificum decretis ista tria luminaria ad illuminanda corda eorum qui in Deum credunt et iussa atque  mandata illius custodire desiderant, sufficere posse putamus. Episcopis autem res ac facultates ecclesiasticas, Domini et apostolorum eius traditione, ipsius sancte et prime sedis omnes pontifices commiserunt. De quibus propter prolixitatem operis, et breuitatem temporis, et festinantiam, hac ad uos transmissionis collectione, hic omisi connectere, et in suis locis, si uobis placet, potestis ex integro legere.

Sed et Antiocheni canones, ita inde precipiunt: »Que sunt ecclesie, sub omni sollicitudine et conscientia bona, et fide que in Deum est, qui cuncta  considerat iudicatque, seruentur: que etiam dispensanda sunt iudicio et potestate pontificis, cui commissus est populus, et anime que intra ecclesiam congregantur.« Et item: »Episcopus ecclesiasticarum rerum habeat potestatem ad dispensandum erga omnes qui indigent, cum summa reuerentia et timore Dei. Participet autem et ipse quibus indiget, si tamen indiget, tam suis, quam fratrum qui ab eo suscipiuntur, necessariis usibus profuturis [a 1Kb] .« Et reliqua.

Et Gangrenses canones dicunt: »Si quis oblationes ecclesie extra ecclesiam accipere uel dare uoluerit, preter conscientiam episcopi, uel eius cui huiuscemodi officia commissa sunt, nec cum eius uoluerit agere consilio, anathema sit.« Et item: »Si quis  dederit uel acceperit oblata preter episcopum, uel eum qui constitutus est ab eo ad dispensandam misericordiam pauperibus; et qui dat, et qui accipit, anathema sit [b 1Kb] .«

Et adeo res et facultates ecclesie potestati episcopi, sancto Spiritu decernente committuntur: ut a magna synodo Chalcedonensi, etiam post mortem episcopi, redditus ecclesie uiduate futuro episcopo penes economum eiusdem ecclesie integre conseruari iubeantur [c 1Kb] . De quibus siue uiuente, siue defuncto episcopo, quicunque quocunque ingenio, unde grauetur ecclesia, per angarias uel indebitas pensiones exigunt, sine timore ne sacrilegium admittant esse non possunt: etiamsi uiolenter non rapiant, sed quasi prudenti ingenio iniuste accipiant; cum eos conscientia  quacunque sinistra intentione in conspectu Domini cor intuentis accuset. Presertim cum Ioannes dicat: »Si cor nostrum non reprehenderit nos maior est Deus corde nostro, et nouit omnia . Et Paulus: Nihil mihi conscius sum, sed non in hoc iustificatus sum. Qui autem iudicat me, Dominus est . Si quidem dicente Paulo: Sustinetis, si quis accipit , accipere, ut exponit Gregorius, interdum intelligitur rapere, unde et aues ille que rapiendis sunt auibus auide, accipitres uocantur.«

Claret namque ex legibus quas probat Ecclesia, eius inspiratione prolatis, per quem conditores legum iusta decernunt, et ex sacris canonibus, quia contra diuina iussa est, episcopum cum rebus et facultatibus  ecclesie sue titulo proscriptionis damnari, qui hanc potestatem diuinitus per sacros canones habet, in quibus decretum est: »Si quis de potentibus clericum, aut quemlibet pauperiorem, aut religiosum exspoliauerit, et mandauerit ad ipsum episcopus ut eum audiat, et hic contempsit; inuicem mox scripta percurrant per omnes prouincie episcopos, et quoscunque adire potuerit, ut excommunicatus habeatur, donec audiat et reddat aliena [d 1Kb] .«

Qui uero episcopus quilibet ex ordine ecclesiastico cleri, relicto ecclesiastico iudicio ad publica iudicia  ire non debeat, Paulus apostolus Spiritum Domini habens Christo in se loquente fortiter perhibet; qua nimirum auctoritate canones Carthaginienses precipiunt dicentes: »Quisquis episcoporum, presbyterorum, et diaconorum, seu clericorum, cum in ecclesia ei fuerit crimen institutum, uel ciuilis causa fuerit commota, si relicto ecclesiastico iudicio, publicis iudiciis purgare uoluerit, etiamsi pro ipso fuerit prolata sententia, locum suum amittat, et hoc in criminali; in ciuili uero perdat, quod euicit, si locum suum obtinere maluerit [a 1Kb] .« Et Africanum concilium: »Quicunque , ab imperatore cognitionem iudiciorum publicorum petierit, honore proprio priuetur; si autem episcopale iudicium ab imperatore postulauerit, nichil ei obsit [b 1Kb] .«

 Quod et leges, quibus cum sacris canonibus sancta moderatur Ecclesia, ita in decimo sexto libro Theodosiane legis confirmant, sanciente Constantino, dicentes: »Mansuetudinis, inquit, nostre lege prohibemus, in iudiciis episcopos accusari; ne, dum ad futura ipsorum beneficio impunitas estimatur, libera sit ad arguendos eos animis furialibus copia. Si quid est igitur querelarum, quod quispiam defert; apud alios potissimum episcopos conuenit explorari: ut opportuna atque commoda cunctorum questionibus audientia commodetur.« Et interpretatio eiusdem legis: »Specialiter prohibetur, ne quis audeat apud iudices publicos episcopum accusare, sed in episcoporum audientiam perferre non differat quidquid  sibi pro qualitate negotii putat posse competere, ut in episcoporum aliorum iudicio, que asserit contra episcopum, debeant diffiniri.«

Et item ualens, Gratianus et ualentinianus: »Qui mos est causarum ciuilium idem in negotiis ecclesiasticis obtinendus est, ut si qua sunt ex quibusdam dissensionibus leuibusque delictis, ad religionis obseruantiam pertinentia, locis suis et a sue dieceseos synodis audiantur.« Et reliqua. Et interpretatio eiusdem legis: »Quoties ex qualibet re ad religionem pertinente inter clericos fuerit nata contentio; id specialiter obseruetur, ut conuocatis ab episcopo diecesanis presbyteris, que in contentionem uenerint iudicio terminentur.« Et reliqua.

Et Theodosius christianissimus imperator, et beati  Ambrosii, imo per eum Dei humillimus auditor ad Optatum Augustalem in lata lege, ad locum: »Continua lege sancimus, nomina episcoporum, uel eorum qui Ecclesie necessitatibus seruiunt, ne ad iudicia siue ordinariorum siue extraordinariorum iudicum pertrahantur. Habent illi iudices suos, nec quidquam his publicis commune cum legibus.« Et reliqua. Et item idem: »Clericos non nisi apud episcopos accusari conuenit. Igitur si episcopus aut presbyter, diaconus et quicunque inferioris loci christiane legis minister, apud episcopos, siquidem alibi non oportet, a qualibet persona fuerint accusati,  siue ille sublimis uir honoris, siue ullius alterius dignitatis, qui hoc genus illaudabilis intentionis arripiet, nouerit docenda probationibus, monstranda documentis se debere inferre. Si quis ergo contra huiusmodi personas non probanda detulerit, auctoritate huius sanctionis intelligat se iacture fame proprie subiacere: ut damno pudoris existimationisque dispendio discat sibi aliene uerecundie impune insidiari, saltem de cetero, non licere.« Que sit autem iactura infamie proprie, que sint persone infames, leges romane, ac canones, sed et decreta sedis romane, pontificum multoties inde loquentes exponunt.

Inter quos beatus Stephanus sancto Hilario scribens, ita dicit: »Quod uero consuluisti sedem apostolicam,  qui sint infames, aut qui ad gradus ecclesiasticos non sint admittendi, et nosse te credimus, et pro auctoritate sedis apostolica te informare non denegamus. Infames autem eas esse personas dicimus, que pro aliqua culpa notantur infamia, id est, omnes qui christiane legis normam abiiciunt et statuta ecclesiastica contemnunt. Similiter fures, sacrilegos, et omnes capitalibus criminibus irretitos, sepulcrorumque uiolatores, et apostolorum atque successorum eorum, et reliquorum sanctorum Patrum statuta libenter uiolantes; et omnes qui aduersus patres armantur, qui in omni mundo infamia notantur. Similiter et incestuosos, homicidas, periuros, raptores, maleficos, ueneficos, adulteros, de bello fugientes, et qui indigna sibi petunt loca tenere,  aut facultates Ecclesie abstrahunt iniuste; et qui fratres calumniantur aut accusant et non probant; uel qui contra innocentes principum animos ad iracundiam prouocant; et omnes anathematizatos, uel pro suis sceleribus ab Ecclesia pulsos; et omnes quos ecclesiastice uel seculi leges infames pronuntiant. Hos uero non ad sacros ordines licet promouere, nec seruos ante legitimam libertatem, nec penitentes, nec digamos, nec eos qui curie deseruiunt, uel qui non sunt integri corpore, aut sanam non habent mentem uel intellectum, aut inobedientes sanctorum decretis existunt, aut furiosi manifestantur. Hi omnes nec ad sacros gradus debent prouehi; nec isti, nec liberti, neque suspecti, nec rectam fidem, uel dignam conuersationem non habentes,  summos sacerdotes possunt accusare.« Et secundum Africe canones, criminosi, quos dicit Dominus ex his que de corde procedunt coinquinatos; quosque docet Apostolus a regno Dei exclusos: excommunicati etiam, et omnes infamie maculis aspersi, omnesque quos ad accusanda publice crimina leges publice non admittunt, ecclesiasticos clericos nisi in propriis causis, accusare non possunt, nec ad testimonium aduersus eos recipiuntur.

Quia uero Christiani ac religiosi principes sicut et supra ostendimus, Ecclesie clericos ad iudicia publica trahi uel inuitari noluerunt, uel permiserunt,  in edicto Honorii et Theodosii luce clarius manifestatur, et qualiter eum habuerint, qui hoc agere contra Dominum presumpsit, in eodem edicto demonstrant dicentes: »Priuilegia ecclesiarum omnium que seculo nostro tyrannus inuiderat, prona deuotione reuocamus: scilicet ut quecunque a diuis principibus constituta sunt, uel que singuli quique antistites pro causis ecclesiasticis impetrarunt, sub pena sacrilegii iugi solidata eternitate seruentur. Clericos etiam quos indiscretim ad seculares iudices debere deduci infaustus presumptor edixerat, episcopali audientie reseruamus. Fas enim non est uti diuini muneris ministri temporalium potestatum subdantur arbitrio.« Unde sanctus Leo, cum synodo Rome habita Sermationi et ceteris episcopis scripsit,  dicens: »Tantam seculi potestates circa sacerdotalem ordinem reuerentiam preualere uoluerunt, etiam hi quos sub imperiali nomine terris diuina potentia preesse precepit, ut ius distringendorum negotiorum episcopis sanctis, iuxta diualia constituta permiserint. Quod cum et iuris antiqui edictis, et illatis frequentius sit legibus confirmatum, presenti tempore a plerisque inuenimus fuisse calcatum. Nam pretermisso sacerdotali iudicio passim ad examen secularium transierunt. Quocirca nobis uisum est ut hanc et sacrarum legum, et nostri ordinis contumeliam et ad presens ulcisceretur plena districtio, et obseruandam formulam constitueret in futurum. Censemus itaque ut quicunque pretermisso sacerdote ecclesie sue ad disceptationem  uenerit secularium, sacris liminibus expulsus a celesti arceatur altario.« Et reliqua que ibi inde prosequitur. Episcopi siquidem et ecclesiastici clerici, secundum apostolicam doctrinam et sacros canones ac leges, ex quarum sensu magna pars in eisdem, sed et in decretis sedis Romane pontificum ad regularia exsequenda iudicia habetur inserta, uelut de singulis subter commemoratis ibidem potestis relegere. »Si accusantur, in eis locis unde sunt ipsi accusati causa finietur.« Et: »Nemo eorum rebus uel suis facultatibus spoliatus a quoquam de quacunque causa interpellatus reddet canonice ac legaliter rationem, donec inde reuestitus, et eis legitime usus, et sic demum ad iudicium regulariter sit euocatus.« Et: »Non de crimine  neque de ciuili causa apud seculares iudicari neque ad secularia iudicia debent inuitari uel trahi, sicut tunc temporis fiebat quando Christi nomen ab infidelibus non reuerebatur.« Unde Iacobus apostolus scripsit fidelibus: Nonne diuites per potentiam opprimunt uos et ipsi trahunt uos ad iudicia . Nec clericus, minime autem episcopus, publicis iudiciis se potest purgare, quia non potest ullius alterius nisi episcoporum et suorum regularium iudicum subdi uel teneri iudicio. Neque cuiquam licet episcopum, uel alicuius ordinis clericum quolibet modo damnare, nisi canonico episcoporum iudicatum iudicio, uel si causa exegerit, regulari eorum petitione. Quod autem et quibus modis excedens  episcopus, ab aliis episcopis debeat corripi, uel iudicari, canones sacri demonstrant; quos qui diligenter aduertit, in eisdem regulis comprehendit: quos et ego hic ponerem si necesse fore putarem.

De sibi autem commisse ecclesie rebus ac mancipiis, que licet legaliter, nam aliter non debent, in bannum mittantur: tamen sicut ipsi melius scitis, sicut res hominum liberorum non possunt in fiscum redigi, que sunt Deo dicata, episcopus secundum leges quas Ecclesia recipit, et uenerabiliter comprobat, et secundum sacros canones, ac decreta sedis Romane pontificum, aduocatum publicis iudiciis dare debet. Ex capite autem suo tam pro crimine, quam pro ciuili causa, aut apud electos iudices, de quibus, et sicut sacre leges diffiniunt, aut ipse in  synodo coram episcopis debet reddere rationem: sicut Arcadius, Honorius et Theodosius edicto suo decreuerunt dicentes: »Priuilegia que ecclesiis et clericis legum decernit auctoritas, hac quoque preceptione sancta et inuiolata permanere decernimus, atque hoc ipsi precipuum et singulare deferimus, ut quecunque de nobis ad ecclesiam tantum pertinentium specialiter fuerint impetrata, non per coronatos, sed per aduocatos, eorum arbitratu et iudicibus innotescat, et sortiatur effectum. Sacerdotes uero prouincie erunt solliciti ne sub hac scilicet priuilegii excusatione, etiam contra eorum utilitatem aliquid his inferatur incommodum.« In hoc namque capitulo euidenter ostenditur, quia de his que sunt Ecclesie, et que ab imperatoribus, id est, eorum liberalitate,  ac per eorum leges collata ad ecclesiam pertinent, ecclesiastici clerici aduocatos iudicibus, et non de se dare debent. Cum enim dicit: »Quecunque de nobis ad ecclesiam tantum pertinentium specialiter fuerint impetrata,« non ecclesiastici clerici, minime autem caput episcopi, comprehendit, cui tuendi clericos curam committit. Et in primo libro capitulorum nostrorum imperatorum, uestrorum autem progenitorum, precipitur: »Ut episcopi suffraganei ad metropolitanum respiciant.« Et, clerici ecclesiastici si culpam incurrerint, uel inter se negotium aliquod habuerint, apud ecclesiasticos iudicentur, non apud seculares. Et S. papa Gelasius in decretis suis ad episcopos paruipendentes fratrum uexationes, cum digna increpatione scribit dicens:  »Cur non compassi estis tantis fratribus uestris? Cur non adistis imperatorem? Cur non Ecclesie causam, et sacerdotum miserabilem decolorationem continuatis uocibus defleuistis, allegantes nunquam de pontificibus nisi Ecclesiam iudicasse? Non est humanarum legum de talibus ferre sententiam absque Ecclesie principaliter constitutis pontificibus. Obsequi solere principes christianos decretis Ecclesie, non suam preponere potestatem: episcopis caput subdere principem solitum, non de eorum capitibus iudicare. Unde constat quia si non licet principi, nec cuiquam alteri licet, nisi episcopis de episcoporum capitibus iudicare. Quin etiam ipse leges publice ecclesiasticis regulis obsequentes tales personas  non nisi ab episcopis sanxerunt iudicari.« Et item Gelasius ad Anastasium imperatorem: »Duo sunt, inquit, imperator Auguste, quibus principaliter mundus hic regitur, auctoritas sacra pontificum, et regalis potestas; in quibus tanto grauius pondus est sacerdotum, quanto etiam pro regibus hominum, in diuino reddituri sunt examine rationem. Nosti etenim, fili clementissime, quoniam licet presideas humano generi dignitate rerum, tamen presulibus diuinitatis intuitu deuotus colla submittis, atque ab eis causas tue salutis expetis: inque sumendis celestibus sacramentis, eisque ut competit, disponendis, subdi te debere cognoscis religionis ordine potius quam preesse. Itaque inter hec illorum te pendere iudicio, non illos ad tuam uelle redigi uoluntatem.  Si enim quantum ad ordinem publice pertinet discipline, cognoscentes imperium tibi superna dispositione collatum, legibus tuis ipsi quoque parent religionis antistites, ne uel in rebus mundanis excluse uideantur obuiare sententie; quo, oro te, decet affectu et conuenit eis obedire, qui prerogandis uenerabilibus sunt attributi mysteriis? Proinde sicut non leue discrimen incumbit pontificibus siluisse pro diuinitatis cultu quod congruit, ita his, quod absit, non mediocre periculum est, qui cum debent parere, despiciunt.«

Unde, carissimum et uenerabilissimum mihi caput, uerbis B. Gregorii ex homilia Euangelii deuotissimam Christianitatem uestram alloquar, dicens: »Si nos indignos et qualescunque sacerdotes forsitan  digne despicitis, in mente tamen uestra uocantis uos per indignitatem nostram ad celestia regna Domini reuerentiam seruate. Sepe enim solet euenire quod dico, ut persona potens famulum habeat despectum: cumque per eum suis forte, uel extraneis, aliquod responsum mandat, non dispicitur persona loquentis serui, quia seruatur in corde reuerentia mittentis Domini: nec pensant qui audiunt per quem, sed quid, uel a quo audiunt.« Et si in nobis discernitis mores, et conuersationem ac dignitatem meritorum, attendere tamen, et in Dei honore non solum uenerari, sed et reuereri debetis unum per omnes episcopos sanctissimum sacerdotium. Quia, ut S. Symmachus papa scribit: »Ad Trinitatis instar, cuius una est atque indiuidua potestas,  unum est per diuersos antistites sacerdotium,« nec sanctius in iusto, nec minus in peccatore. Sic et sol iste uisibilis quando splendet in aurum, non ipse est pulchrior, sed aurum splendidius reddit. Quando autem radios suos emittit in fimum, clarius fimus quod est apparet. Sol autem cum radios suos inde retrahit, nullam inde immunditiam contrahit. Et siue sanctus, siue peccator sacramenta celestia uobis tribuat, ipsa sacramenta in se sunt inuiolabilia, et perfecta. Quia quisquis in nomine sancte Trinitatis baptizet, ut euangelica ueritas monstrat, super quem Baptista Ioannes Spiritum descendisse, et in eo mansisse uidit, ipse est qui baptizat. Quisquis autem sacramenta celestia catholice consecret,  qui dixit; hec quotiescunque feceritis, in mei memoriam facietis, ipse est qui consecrat. Non igitur uilipendatis, si in nobis reprehensibilia uidetis: quia quid in secreto sue diuinitatis de nobis, uel de uobis disponat terribilis in consiliis super filios hominum, ignoratis. Recordari denique potestis uos mihi dixisse, quia sicut uobis dixeram, ordinem discussionis, quando quis de beneficio ab episcopo tulto ad uos se reclamauerit, qualiter ipsam rationem discuti iubere deberetis: ita et postea legisse uos contigit, et hoc antecessores, et progenitores uestros tenuisse, et uos uelle tenere. Quem ordinem si tenueritis, et Dominum in uestra iussione non offendetis, et ecclesiasticam auctoritatem seruabitis, et dignitatem uestram honorabitis, et equitatem atque  iustitiam erga eum de quo reclamatur, et erga eum qui se reclamauerit, exsequemini. Et hoc sancti, et clarissimi progenitores uestri uiderunt, et seruauerunt. Et uos adulantium, et forte aliter quam seueritas habeat uobis suggerentium linguis facile assensum contra uestram, quod absit, salutem, et ministerii dignitatem accommodare nequaquam debetis.

Porro episcopus dispositis que sunt ecclesie ac suis, ecclesiasticorum nichilominus, et pauperum hospitumque subsidiis, cum de rebus ecclesie propter militiam beneficium donat, aut filiis patrum qui eidem ecclesie profuerunt, et patribus utiliter succedere potuerunt; quoniam, ut quidam scripsit, nisi uitulus nutriatur, bos aratro non iungitur: aut talibus dare debet qui idonei sint reddere Cesari que  sunt Cesaris, et que sunt Dei Deo: exceptis huiusmodi beneficiis que ministris ecclesie, et sibi necessariis, sine quibus esse nec debemus, nec possumus, tribuenda sunt, iubente Domino: Non obturabis os boui trituranti . Qui homines militares studere debent ut secundum quantitatem beneficii illud erga episcopum, ac per hoc erga ecclesiam fideliter et utiliter deseruiant, et regio obsequio ad defensionem generaliter sancte Dei Ecclesie proficere ualeant.

A quibus, uel ab eo qui diu et ecclesie utilitatibus, sed et specialiter ipsius ecclesie ac necessitatibus profuit, et reipublice ac militie utilis fuit, et infirmitate uel etate confectus iam per seipsum exsequi non ualet, precipue autem sibi seruientem  filium habenti, qui pro eo hec ualeat exsequi; si episcopus beneficium quacunque occasione abstulerit, et a uicini episcopi monitis et precibus, uel cuius alterius, iustitiam obtinere nequiuerit, non abhorret a ratione si non accuset episcopum ad publicos iudices, quod non licet, sed ad uos se reclamet. De beneficio militie quasi de stipendiis et roga, que antea, sicut hodieque fit alibi, dabantur militibus de publico, et aucta fidelium deuotione apud nostrates, beneficia de rebus ecclesiasticis, que sunt uota fidelium, pretia peccatorum, patrimonia pauperum, alimonie Domini seruorum et ancillarum, cum aliis exeniis obsecutoribus principis dispensandis, causa sue defensionis, regi ac reipublice uectigalia que  nobis annua dona uocantur, prestat Ecclesia, seruans quod iubet Apostolus: Cui honorem, honorem; cui uectigal, uectigal : subauditur, prestate regi ac defensoribus uestris. Qui ergo stipendia Ecclesie, cuiuscunque sint ordinis, loci, uel dignitatis accipiunt, si pro illius salute, ac quietis honore atque defensione, sollicite et pro uiribus non laborant, indigne, quin et iudicium illa sibi usurpant. Quia sicut res et facultates ecclesie sunt episcopo ad disponendum ac dispensandum commisse, ita regie potestati commisse sunt ad defendendum atque tuendum.

Et per iura regum Ecclesia possidet possessiones; sicut S. Augustinus in sermone Ioannis Euangelii dicit: »Leguntur, inquiens, leges manifeste, ubi  preceperunt imperatores, eos qui preter Ecclesie catholice communionem usurpant sibi nomen Christianum, nec uolunt in pace colere pacis auctorem, nichil nomine Ecclesie audeant possidere. Sed quid nobis, inquiunt, et imperatori? Sed iam dixi, de iure humano agitur, et tamen Apostolus uoluit honorari reges, et dixit, regem ueneremini. Noli dicere: quid mihi et regi? quid tibi ergo et possessioni? Per iura regum possidentur possessiones. Dixisti: quid mihi et regi? Noli dicere possessiones tuas, qui in ipsa iura humana renuntiasti, quibus possidentur possessiones.«

Et in lege data Ecclesie ab Honorio et Theodosio imperatoribus precipitur, ut cum presbyteri uel diaconi, ceterique clerici apud episcopum fuerint  accusati, episcopus huiusmodi causas, sub testificatione multorum actis audiat: quatenus si probati fuerint innocentes, plurimis innotescat. Et Apostolus dicit: Oportet episcopum habere testimonium bonum ab his etiam qui foris sunt . Quoniam in palatio a reclamante diuulgatum est, quod iniuste fecerit episcopus: bonum est ut eius innocentia, si iuste egit, etiam secularibus innotescat. Et quoniam Sardicenses canones pro his qui iniqua ui opprimuntur, comitatum adire iubent episcopum, et reipublice militans apud uos se ab episcopo queritur spoliatum. Et sacre leges ad iudicium electorum iudicum utramque partem, scilicet et querentem, et contra quem queritur , mora cessante non  tantum prouocari, uerum et cogi iubent; si laica persona episcopale abnuerit eligere iudicium, quod episcopo non licet refugere; ratio est, et non obstitit auctoritati, ut cum cepiscopis episcopi, contra quem ad uos pro beneficio sibi iniuste oblato quis reclamat; quia indignum est uos ipsum inde laborare, missos uestros ab eo petitos, uel a uobis deputatos mittatis, qui utriusque partis rationem audiant, et secundum diuinas et humanas leges discernant, et ecclesia iacturam in clamatore iniustitie et homine inutili sustineat: et ne homo utilis et clamator iustitie iniustitiam, et detrimentum uestra militia patiatur. Et hoc non in publico, sed in priuato loco fiat. Ne sicut sacri canones dicunt, magnatis si  forte excesserat: Non est enim homo iustus in terra, ut Salomon dicit, qui faciat bonum et non peccet : et apostolus: In multis offendimus omnes  uerecundiam patiatur: et episcopus, fratribus, et suis iudicibus, secundum sacros canones dicentes: per episcopos iudices causa finiatur, obediat. Et hoc modo militie uestre legibus iuste conditis, quia scriptum per sapientiam que Deus est, Conditores legum iusta decernunt, , si iustam querimoniam habet iustitiam suam obtineat: si etiam iniusta questus fuerit, os eius legaliter, missis uestris decernentibus, obstruatur. Sicut enim sanctus Augustinus in sermone Ioannis Euangelii dicit: »Iuris forensis est, ut qui in precibus mentitus fuerit, non illi prosit quod impetrauit.  Sed hoc inter homines. Quia potest falli homo, potuit falli imperator, quando preces misisti: dixisti enim quod uoluisti: et cui dixisti, nescit an uerum sit: dimisit te aduersario tuo conuincendum: et si ante iudicem conuictus fueris de mendacio, quia non potuit ille non prestare, nesciens an fueris mentitus, ibi careas ipso beneficio quod impetrasti.« Ipsam autem legem a tanto uiro expositam, hic non uidi ponendam. Unde constat, quia si carere debet eo quod per mendacium impetrauit, cautius est ut inuestigetur ueritas, antequam per mendacium quiddam, nisi inquisitionem, impetret: dicente sancto et cauto rege: Causam quam nesciebam diligentissime inuestigabam . Et si episcopus a se electorum, uel a primate suo deputatorum episcoporum  iudicium, aut synodi canonicis iudiciis, ut quod secus quam debuerit, egit, emendet, obedire noluerit, habemus inde sacris canonibus decretum iudicium quod debeat sustinere. Et si homo uestre militie uestris missis et legibus seculi, ut ab iniusto clamore quiescat, parere contempserit, habetur iudicium in capitulis, de his qui uel iniuste per calumniam super alios queruntur, uel qui iudicatam repetunt causam.

Propterea, domine Christianissime ac sapientissime, prouidete uestre saluti, prouidete honori, prouidete bone fame quam longe lateque habetis, et de ecclesiarum ditatione, et de sacerdotum ac seruorum Dei ueneratione; et nolite maculare illam gloriosam famam uestram, propter cuiuscunque socordiam:  etiam nec pro cuiuscunque eiectione, simulantes crudelitatem in actione, quam non habetis in mente, et facientes aut precipientes quod dignitati nominis uestri non conuenit. Legentes in libro Machabeorum, quid Eleazarus, cum a suis familiaribus quod famam suam non decebat, suaderetur, respondit: Non, inquiens, etatem nostram dignum est fingere, ut multi adolescentium arbitrantes Eleazarum nonaginta annorum transisse ad uitam alienigenarum, et ipsi propter meam simulationem, et propter modicum corruptibilis uite tempus decipiantur, et per hoc maculam atque exsecrationem mee senectuti conquiram . Quod enim ille de corporis senectute dicit, uos in ministerii et nominis  ac sapientie dignitate necesse est intelligere, dicente Domino ad Moysen: Congrega mihi septuaginta uiros de senioribus Isrel, quos tu nosti quod senes populi sint . Unde S. Gregorius: »Sicut plerumque iuuenes dici solent, qui nulla consilii grauitate deprimuntur, ita senes Scriptura sacra uocare consueuit, qui non sola quantitate temporum sed morum grandeuitate maturi sunt.« Unde per quemdam sapientem dicitur: Senectus uenerabilis est, non diuturna, neque numero annorum computata. Cani sunt autem sensus hominis et etas senectutis uita immaculata. Hinc est ergo quod ad Moysen Dominus dicit: congrega mihi septuaginta uiros de senioribus Isrel quos tu nosti quod senes populi sint. In quibus quid aliud quam senectus  cordis requiritur, cum tales iubentur eligi, qui senes sciuntur. Si enim senectus in eis corporis quereretur, a tantis sciri poterant a quantis uideri. Dum uero dicitur, quos tu nosti quod senes populi sint, profecto liquet, quia senectus mentis, non corporis eligenda nuntiatur.

Quia, Domine, carissima et uenerabilis dominatio uestra, imo diuina iussio mihi precepit, et ego inde sum uoluntarius debitor, ut que ad salutem, et uestri nominis ac ministerii dignitatem pertinere scio, non taceam, humiliter postulans moneo, quatenus sapientia uestra recogitet, et quod exordinatum est, ordinet, ne diutius hec irreuerentia erga Dei Ecclesiam maneat et quantocius scandalum in episcopos excitatum competenti satisfactione sedetur.  Et ideo hinc tam inculcanter scribo, quia propter Regem regum tacere que saluti et utilitati uestre necessaria esse cognosco, non audeo: ad cuius iudicium uos et ego in conspectu totius humani generis, omniumque angelorum atque archangelorum ueniemus; ubi reddemus rationes, non solum de propriarum personarum actionibus, locutionibus atque cogitationibus: uerum et de ministeriorum susceptorum officiis, qualiter in eis ea que ad ministeria pertinent, sincero corde et iustis actibus egerimus; dicente ipso: Iuste quod iustum est exsequaris . Iuste ergo iustum exsequi est in assertione iustitie solam eamdem iustitiam querere. Nam si quod mihi est dicendum et uobis est audiendum  tacuero, illud ue incurrere timeo quod Dominus per prophetam nobis miseris sacerdotibus comminatur, dicens: ue his qui consuunt puluillos sub omni cubito manus et faciunt ceruicalia sub capite uniuerse etatis ad capiendas animas . Puluillos quippe sub omni cubito manus ponere est cadentes a sua rectitudine animas, atque in huius mundi se dilectione reclinantes blanda adulatione refouere. Quasi enim puluillo cubitus, uel ceruicalibus caput iacentis excipitur, cum correptionis duritia peccanti subtrahitur, eique mollities fauoris adhibetur, ut in errore molliter iaceat, quem nulla asperitas contradictionis pulsat. Sed hec rectores qui semetipsos diligunt, his procul dubio exhibent, a quibus se noceri posse in studio glorie temporalis, timent.  Et idem Dominus per Moysen precipit ut tabernaculum sacerdos ingrediens tintinnabulis ambiatur, quatenus uoces predicationis habeat, ne superni inspectoris iudicium ex silentio offendat. Scriptum quippe est: Ut audiatur sonitus quando ingreditur et egreditur sanctuarium in conspectu Domini . Sacerdos namque ingrediens uel egrediens moritur, si de eo sonitus non auditur: quia iram contra se occulti iudicis exigit, si sine predicationis sonitu incedit. De qualibus sacerdotibus Dominus dicit, Canes muti non ualentes latrare . Et quibus in uno comminatur per Ezechielem prophetam dicens: Si sacerdos non distinxerit populo, ipse quidem populus in suo peccato morietur, animam tamen eius de manu sacerdotis requiram. Non ait,  quia extra peccatum populus est, non morietur, sed quia in suo peccato morietur; sed populus quidem pro seipso tantum, sacerdos uero etiam pro populo. Et quia nos si tacemus, que ut dixi nobis dicenda, et uobis audienda sunt, peccatum incurrimus: et uos si audita, quod absit, non exauditis, a morte peccati liberi esse nequitis. Propterea intenta cordis aure deuotio uestra percipiat, quod tonitruum diuine comminationis terribiliter insonat. Qui scandalizauerit, inquit, unum de pusillis istis qui in me credunt, expedit ei ut suspendatur mola asinaria in collo eius et demergatur in profundum maris . Hec enim pena tunc temporis grauior inter alias putabatur.

Quanti, domine carissime, in unius ecclesie, et  unius episcopi contra ecclesiasticas regulas preiudicio putatis scandalizati sunt, scandalizantur, et quicunque audierint, scandalizabuntur? Quia, sicut dicit S. Paulus apostolus: Cum patitur unum membrum, compatiuntur omnia membra . Quod enim quis uidet in fratre, et in commissa sibi ecclesia, aut audit ex fratre, et ex commissa sibi ecclesia, quid putatis illum de se et de sibi commissa ecclesia posse coniicere, si eum et sibi commissam ecclesiam nutu diuino in potestatem uestram contigerit deuenire? Non enim leui auditu eorum corda percelluntur, qui audiunt. Quia non de crimine per legitimos accusatores, sicut precipiunt canones, apud primatem prouincie accusatus: non ad synodum  regulariter euocatus: non in iudicio presens, non iudicium regulare refugiens, non in iudicio regulari contra eum aliis accusatoribus et aliis testibus productis, nec uel testium testimonio facta inquisitione, utrum ex auditu, an ex scientia fuerint testificati: non legaliter ac canonice de personis accusantium ac testificantium facta requisitione, cuius qualitatis et dignitatis, ac quantitatis fuerint: non causis actuum scriptis insertis, non licentia respondendi et defendendi illi concessa; non de crimine uel exsilii causa confessus nec regulariter conuictus, non partibus presentibus, id quod a suis iudicibus iudicatum fuit scriptis sententia recitata, non canonico et episcopali iudicio, ab ordine episcopali deiectus episcopus, suis rebus spoliatus, et cum ecclesia  sua cuius res et facultates uel officio defuncto, uel morte perfuncto episcopo per economum futuro episcopo seruari debent, contra omnes leges, et contra omnia iura, diuina scilicet et humana, secularium preiudicio proscriptione est condemnatus; cum non tantum aut praue sentientes episcopi, aut maiestatis rei, aut criminibus accusati, uerum Arius et Eutyches presbyteri non nisi conciliorum iudicio gradibus spoliati, et eorum decreto ab imperatoribus legantur proscripti, et in exsilium deportati. Ego uero uerbis non possum exprimere quanta constringar in mente angustia, quoniam per ora multorum audio uolitare, quia homines omnium gentium, etiam et Iudei Christiane legis inimici, passim legum suarum iudicantur iudicio: bubulcus quoque et subulcus,  atque opilio habent legem: et contra omnem consuetudinem Christianorum principum, et contra precepta Domini dominorum dicentis, et in propheta, atque in Euangelio, et in Apostolo, Non facies quod iniquum est, nec iniuste iudicabis. Iuste iudica proximo tuo ; et: Si uere utique iustitiam loquimini, iuste iudicate, filii hominum . Quia: In quo iudicio iudicaueritis, iudicabitur de uobis . uidelicet aut iusto iudicio damnabimini, pro eo quod fratrem iniusto iudicio condemnastis: aut iuste iudicantibus uobis iustitia respondebit. Ergo sic loquimini et sic facite, sicut per legem libertatis incipientes iudicari; hoc est, per legem libertatis, scilicet Euangelii, iudicandi. Episcopus qualiscunque cum sua Ecclesia, legem ecclesiasticam  laicorum ac quarumdam infamium personarum, non iudicio sed colludio atque ludibrio, a uobis ignominiose proscriptus, habere non potuit. Unde legalis sententia, quam ut predecessores illius, B. Gregorius in commonitorio Ioanni dato decreuit esse canonicam, dicit: »Necesse est ut quod contra leges est actum firmitatem non habeat.« Et S. Augustinus in libro de uera Religione, dicit: »In istis temporalibus legibus quanquam de his homines iudicent, cum eas instituunt; tamen cum fuerint institute atque firmate non licebit iudici de ipsis iudicare, sed secundum ipsas. Conditor tamen legum temporalium si uir bonus et sapiens est, illam ipsam consulit eternam, de qua nulli anime iudicare datum est, ut secundum eius incommutabiles regulas quid  sit pro tempore iubendum uetandumque discernat. Aeternam igitur legem mundis animis fas est cognoscere, nefas est iudicare.« De qua B. Prosper dicit:

Lex eterna, Dei stabili regit omnia nutu,
   Nec mutat uario tempore consilium.

Nam si imperatores Romanorum suam legem eternam, uel perpetuam appellauerunt, multo magis lex illa eterna est, que est sancto Spiritu promulgata. De qua S. Leo post discretionem que in ea est ostensam dicit: »In his que uel dubia fuerint, uel obscura, id nouimus sequendum, quod nec preceptis euangelicis contrarium, nec decretis sanctorum inueniatur aduersum.« Que, inquit S. Celestinus,  »a nobis res digna seruabitur, si decretalium norma constitutorum pro aliquorum libitu, licentia populis permissa frangatur?« Et sacrum Carthaginense concilium sub Grato episcopo dicit: »De quibus apertissime diuina Scriptura sanxit, non differenda sententia est, sed potius exsequenda. Nemo contra prophetas, nemo contra Euangelia, nemo contra apostolos facit sine periculo: et que facta uel dicta superius comprehensa sunt, uel aliis conciliis conscripta, que secundum legem inueniuntur, custodire nos oportet. Si quis uero statuta supergressus corruperit, uel pro nichilo habenda putauerit, si laicus est communione, si clericus est honore priuetur.« Quia ut S. papa Hilarius decernens dicit: »Non minus in sanctarum traditionum delinquitur sanctiones,  quam in iniuriam ipsius Domini prosilitur.«

Qua de re flens dico, et corde merenti gemens pronuntio, quia nunc lex Domini irreprehensibilis nostris infelicibus et periculosissimis temporibus tantum uigorem non habet reuerentia diuinitatis, sicut antequam nomen Christi in honore per uniuersum orbem fieret, leges Romane habebant timore imperatoris. Legimus quippe in Actibus apostolorum quoniam cum Paulus et Silas cesi, in carcerem missi sunt, quia miserunt magistratus ut dimitterentur. Paulus autem dixit eis: Cesos nos publice indemnatos homines Romanos miserunt in carcerem, et nunc occulte nos eiiciunt. Non ita, sed ueniant, et ipsi nos eiiciant. Nuntiauerunt autem magistratibus lictores uerba hec; timueruntque audientes quod  Romani essent, et uenientes deprecati sunt eos, et eiicientes rogabant ut egrederentur de urbe . Et item in eadem sacra historia: Quia non est consuetudo Romanis damnare aliquem hominem, priusquam is qui accusatur presentes habeat accusatores, locumque defendendi accipiat ad abluenda crimina . Et item cum torquendus esset, dicens se esse Romanum, dimissus est. Unde non perfunctorie audire debetis quod celestis tuba Paulus apostolus dicit: Sic autem peccantes in fratres, et percutientes conscientiam eorum infirmam, in Christum peccatis . Et in sacra Regum historia scriptum est: Si peccauerit uir in uirum, placari ei potest Dominus: si autem in Domino peccauerit uir, quis orabit pro eo?  Mementote facti memorandi  Theodosii, et memorabilis uiri Ambrosii, et quia excessit ut homo Theodosius, corripuit eum ut uerus sacerdos Ambrosius, et recepit patienter atque humiliter per illum diuinam correctionem Theodosius. Et ideo exaltatus est, et merito et nomine, et sanctitatis insigne super omnes post Constantinum Romanos imperatores. Felix ille imperator qui suo tempore talem habuit sacerdotem, qui post dignam pro excessu satisfactionem fecit illi ponere, et confirmare legem, ut si moto animo seuerius uindicare in aliquos princeps quisque decerneret, ministri reipublice usque ad triginta dies eamdem legem exsequi non auderent, donec refrigerato animo, et in se reuerso, quid uerum esset, uideret, et exsequi quod iustum  esset, decerneret. Nam impedit ira uirum ne possit cernere uerum, quia, ut quidam sapiens dixit, cogitationes iracundi uiperee sunt generationis; prius enim mentem comedunt, matrem suam. Et Apostolus: Ira, inquit, uiri iustitiam Dei non operatur . Et felix sacerdos Dei Ambrosius, qui in tempore talis fuit imperatoris. Scriptum est enim: Beatus qui enarrat iustitiam auri audienti . Felices quoque ambo, et sacerdos et imperator. Quia ne ira Dei pro excessu descenderet super imperatorem, habuit suo tempore sacerdotem, de quo non questus est Dominus, quod de nobis modo queritur dicens: Quesiui unum qui interponeret sepem et staret oppositus contra me, ne dissiparem eum, et non inueni . Hinc est quod Isaias nostre  miserie et calamitatis in se sumens personam grauiter coram Deo deplorat, dicens: Omnes nos cecidimus quasi folium, et iniquitates nostre quasi uentus abstulerunt nos, nec est qui inuocet nomen tuum qui consurgat et teneat te . Quomodo enim nos illum irascentem tenere et placare possumus, qui, ut sanctus Gregorius conqueritur: »Ad exteriora negotia delapsi sumus, et aliud ex honore suscepimus, atque aliud officio actionis exhibemus; ministerium predicationis relinquimus, et ad penam nostram, ut uideo, episcopi uocamur, qui honoris nomen, non uirtutem tenemus.« Et: »Relinquunt namque Dominum hi qui nobis commissi sunt, et tacemus; in prauis actibus iacent, et correptionis manum non tendimus; quotidie per multas nequitias  pereunt, et eos ad infernum tendere negligenter uidemus. Sed quomodo nos uitam corrigere ualeamus alienam, qui negligimus nostram? Curis enim secularibus intenti, tanto insensibiliores intus efficimur, quanto ad ea que foris sunt studiosiores uidemur. Usu quippe cure terrene, a celesti desiderio obdurescit animus, et dum ipso suo usu durus efficitur per actionem seculi, ad ea molliri non ualet, que pertinent ad caritatem Dei;« et reliqua que ibidem idem sanctus de negligentibus sacerdotibus prosequitur. Unde quanto minoris meriti sumus, ut Dominum contra uos, si iratus fuerit, tenere possimus, tanto magis non solum actus uestros corrigere, uerum ne in preceptionibus uestris, quas uel uerbo, uel scripto decernitis, uel decreuistis, siue decreueritis, quod  absit, aliqua iniustitia uel presumptio siue indiscretio sit, sollicite prouidere debetis, timentes comminationem eterni iudicis qui dicit: ue his qui condunt leges iniquas, et scribentes iniustitiam scripserunt, ut opprimerent in iudicio pauperes, et uim facerent cause humilium populi mei; ut essent uidue preda eorum, et pupillos deciperent. Quid facietis in die uisitationis et calamitatis de longe uenientis? Ad cuius auxilium confugietis, et ubi derelinquetis gloriam uestram, ne incuruemini sub uinculo, et cum interfectis cadatis? Super omnibus his non est auersus furor eius, sed adhuc manus eius extenta .

Et quia supra ostendi ex uerbis beati Gelasii, duo sunt quibus principaliter mundus hic regitur: auctoritas  sacra pontificum et regalis potestas, in quibus tanto grauius est pondus sacerdotum, quantum etiam pro ipsis regibus hominum, in diuino reddituri sunt examine rationem; solerter prouidere debetis, ne extra ministerium uestrum, sicut, Deo gratias, hactenus prouidistis, malum in sacerdotalem ordinem, et in his que eidem ordini Spiritus sancti dono commissa sunt, contra preceptum Domini extendatis, lectione frequentantes, et mente condentes quod scriptum est in secundo libro Paralipomenon: Fecit, inquit, Ozias rex quod erat rectum in oculis Domini, et exquisiuit Dominum. Cumque requireret Dominum, direxit eum in omnibus, et adiuuit eum contra Philistiim, et contra Arabas qui habitabant in Corbaal, et contra Ammonitas, et diuulgatum est nomen eius usque in introitum  Aegypti propter crebras uictorias: et habuit multa pecora, tam in campestribus quam in eremi uastitate. uineas quoque habuit et uinitores in montibus et in Carmelo. Eratque homo agriculture deditus. Et fuit numerus totius exercitus eius trecentorum decem millium et centum. Sed cum roboratus esset, eleuatum est cor eius in interitum suum, et neglexit Dominum suum. Ingressusque templum Domini, adolere uoluit incensum super altare thymiamatis. Statimque ingressus post eum Azarias sacerdos, et cum eo sacerdotes Domini octoginta, uiri fortissimi, restiterunt regi atque dixerunt: Non est tui officii, Ozia, ut adoleas incensum Domino. Sacerdotum, hoc est, filiorum Aaron qui consecrati sunt ad huiuscemodi ministerium, est istud officium. Egredere de sanctuario, nec contempseris, quia non  reputabitur tibi in gloriam hoc a Domino Deo. Iratus est Ozias, et tenens in manu thuribulum ut adoleret incensum, minabatur sacerdotibus; statimque orta est lepra in fronte eius coram sacerdotibus in domo Domini super altare thymiamatis. Cumque respexisset eum Azarias pontifex et omnes reliqui sacerdotes, uiderunt lepram in fronte eius, et festinato expulerunt eum. Sed et ipse perterritus accelerauit egredi, eo quod sensisset illico plagam Domini. Fuit igitur Ozias rex leprosus usque ad diem mortis sue, et habitauit in domo separata plenus lepra ob quam et eiectus fuerat de domo Domini .

In quo facto, quia sicut Scriptura dicit: Hec autem in figura contingebant illis, scripta sunt autem propter nos , diligenter attendendum est quandiu  Ozias Dominum coluit, pacifice regnum tenuit, et contra uicinas et alienigenas gentes crebras uictorias habuit. Postquam autem officium non suum presumpsit, sed in sacerdotale ministerium contra fas manum presumptionis extendit, usque ad diem mortis sue lepra plenus in domo separata permansit, et uictoriam nullam fecit: nec cum aliis qui bellabant bella Domini pro inimicis Isrel, qui Ecclesie typum tenuerat, perfusus lepra, id est, graui peccato percussus atque perculsus habitare preualuit. Sic et eorum iudicio quibus dicit Dominus: Non uos estis qui loquimini, sed Spiritus Patris uestri qui loquitur in uobis , et per quos eodem Spiritu sacri promulgati sunt canones; uoluntarie atque ex deliberatione quiscunque  uiolans et conuellens constituta diuina, quia docente Petro, Non est personarum acceptor Deus , ab Ecclesie corpore separatus, nisi per penitentiam et sacerdotalis indulgentie reconciliationem eidem Ecclesie fuerit reincorporatus, erit ab eterna Ecclesia separatus. Unde et Apostolus precipit, Cum huiusmodi nec cibum sumere . Et item omnibus, Christo in se loquente, denuntiat dicens: Nolite communicare operibus infructuosis tenebrarum . Quam sententiam exponens beatus Augustinus, dicit: »Duobus modis non te maculat malus: si non consentias, et si redarguas; hoc est non communicare, non consentire. Communicatur quippe, quando facto eius consortium uoluntatis uel approbationis adiungitur. Hoc ergo nos admonens  Apostolus, ait: Nolite communicare operibus infructuosis tenebrarum. Et quia parum non erat consentire, si sequeretur negligentia discipline, magis autem, inquit, et redarguite. uidete quemadmodum utrumque complexus est: nolite communicare: nolite consentire, nolite laudare, nolite approbare. Quid est autem, magis et redarguite? Reprehendite, corripite, cercete. Deinde in ipsa reprehensione uel cercitione aliorum peccatorum, cauendum est ne se extollat qui alterum corripit; et qui se putat stare, uideat ne cadat; foris terribiliter personet increpatio, intus lenitatis teneatur dilectio. Neque ergo consentientes sitis malis, ut approbetis; neque negligentes, ut non arguatis; neque superbientes, ut insultanter arguatis.«

 Et nolite putare, domine carissime ac benignissime, quia quocunque carnalis propinquitatis affectu, uel quia tantum in episcopo Rhemensis prouincie indignitati mee commisse ista sunt acta, commotus hec scripserim; sed zelo, de quo et in psalmo et in Euangelio scriptum est: Zelus domus tue comedit me , uidelicet zelo uniuersalis Ecclesie, que domus Dei est, et sacri ordinis sacerdotalis, quod unum in omnibus episcopis est, et officii mee exiguitatis, legens electos Dei propter leges paternas, etiam mortem corporis appetisse, et in laudibus diuinis Ecclesiam catholicam cantare sanctum: Qui pro lege Dei sui certauit usque ad mortem . uestre nichilominus zelo salutis et optande nobis prosperitatis hec scripsi. Tandem peto ut in  hoc seruitutis mee obsequio diligentius discernatis, quoniam si quedam ibidem mordacius resonant, non mihi uerba sunt sensus: que etsi forent, mansuetudo uestra debet modeste perpendere, quoniam adulator blandus est inimicus. Quod Scriptura dicit: Quia meliora sunt uulnera amici, quam odientis inimici oscula . Non enim occupatam tenet uestram, sicut quorumdam captiuatam mentem possidet uobis bene noti sententia, que dicit: obsequium, id est, assentatio, uidelicet adulatio, amicos, ueritas odium parit: quia, ut ueritatis amicus ueritatem diligitis, scientes a ueritate dictum: Cognoscetis ueritatem,  et ueritas liberabit uos . Inhereat itaque menti uestre quod beatus Augustinus dicit, quia dolosi uel imperiti medici est, sic uulneri emplastrum imponere, ut aut noceat, aut non prosit. Et supra posita que sine adulatione ad uestram salutem ueritas per ora ueridicorum protulit, uobis non displicebunt.



EXPOSITIO SECUNDA CUI TUTULUS: ROTULA.

Sacrum Carthaginense concilium dicit: »Quisquis episcoporum accusatur, ad primatem ecclesie ipsius causam deferat accusator [a 1Kb] .«

Et item: »Quisquis episcoporum, presbyterorum, et diaconorum, seu clericorum, cum in Ecclesia fuerit  crimen institutum, uel ciuilis causa fuerit commota, si relicto ecclesiastico iudicio publicis iudiciis purgari uoluerit, etiamsi pro ipso fuerit prolata sententia, locum suum amittat, et hoc in criminali. In ciuili uero, perdat quod euicit, si locum suum obtinere maluerit [b 1Kb] .«

Et Africanum concilium: »Quicunque, scilicet clericorum, ab imperatore cognitionem iudiciorum publicorum petierit, honore proprio priuetur; si autem episcopale iudicium postulauerit, nichil ei obsit [c 1Kb] .«

Et ut de legibus Romanis, et multis hic pauca ponamus, Gratianus, ualentinianus et Theodoricus constituerunt: »Ne quis audeat apud iudices publicos episcopum accusare, sed in episcoporum audientiam perferre non differat, quidquid sibi pro qualitate  negotii putat posse competere, ut in episcoporum aliorum iudicio que asserit contra episcopum ualeant diffiniri.« Et item imperatores constituerunt, ut in priuatis causis huiusmodi causa seruetur, ne quemquam litigatorum sententia non a suo iudice dicta constringat.

Et S. Leo sancte Romane Ecclesie pontifex in synodo Rome habita, statuit dicens: »Tantam seculi potestates circa sacerdotalem ordinem reuerentiam preualere uoluerunt, etiam hi quos sub imperiali nomine terris diuina potentia preesse precepit, ut ius distringendorum negotiorum episcopis sanctis iuxta diualia constituta permiserint. Quod cum et iuris antiqui edictis, et illatis frequentibus sit legibus constitutum, presenti tempore a plerisque inuenimus  fuisse calcatum. Nam pretermisso sacerdotali iudicio, passim ad examen secularium transierunt. Quocirca nobis uisum est, ut hanc et sacrarum legum et nostri ordinis contumeliam, et ad presens ulcisceretur plena districtio, et obseruandam formulam constitueret in futurum. Censemus itaque, ut quicunque, pretermisso sacerdote ecclesie sue, ad disceptationem uenerit secularium, sacris liminibus expulsus a celesti arceatur altario.«

Et in primo libro Capitulorum imperalium domni Caroli et domni Ludouici scriptum est, cap. 8: »Ut ad metropolitanum episcopum suffraganei episcopi  respiciant, et nichil noui audeant facere in suis parochiis sine conscientia et consilio sui metropolitani; nec metropolitanus sine eorum consilio.«

Et item in eodem libro, cap. 28: »Ut si clerici uel monachi inter se negotium aliquod habuerint, a suo episcopo diiudicentur; non apud seculares.«

Et item in eodem libro, cap. 38: »Ut clerici ecclesiastici ordinis si culpam incurrerint, apud ecclesiasticos iudicentur, non apud seculares.«

Et hec constituta sunt de his que ab episcopo, uel presbytero, seu diacono committuntur, siue in criminalibus, siue de ciuilibus, id est de pecuniariis causis. Ceterum de rebus et mancipiis, et mancipiorum commissis, episcopi ex Ecclesiis nobis commissis, uel de proprietatibus clericorum, aduocatos dare  secundum consuetudinem non abnuimus.

Ubi autem ea emendari debeant, que episcopi uel clerici in criminalibus uel ciuilibus committunt, leges manifeste demonstrant, dicentes multis decernentibus imperatoribus. Ex quibus omnibus hic legem ualentiniani et ualentis ponemus, qui decreuerunt: »Ut ultra prouincie terminos accusandi licentia prohibeatur.«

Et hinc sacrum Carthaginense concilium statuit: »Ut accusatus et accusator in eo loco unde est ille qui accusatur, locum sibi eligat proximum, quo non sit difficile testes perducere, ubi causa finiatur [a 1Kb] .«

Et item leges dicunt: »Si quis aduersarium aut repetitione aut criminis obiectione pulsauerit, in prouincia in qua consistit ille qui pulsatur, suas exerat, actiones, nec estimet aduersarium suum alibi, aut  longius ad iudicium pertrahendum. Ille uero qui pulsatus fuerit, si iudicem suspectum habuerit, liceat appellare.«

Et S. Innocentius ad uictricium episcopum: »Si que, inquit, cause uel contentiones inter clericos, tam superioris ordinis, quam etiam inferioris fuerint exorte, ut secundum synodum Nicenam congregatis eiusdem prouincie episcopis, iurgium terminetur; nec alicui liceat, , relictis his sacerdotibus qui in eadem prouincia Dei Ecclesiam nutu diuino gubernant, ad alias conuolare prouincias. Quod si quis forte presumpserit, et ab officio cleri submotus, et iniuriarum reus ab omnibus iudicetur. Si autem maiores cause in  medio fuerint deuolute, ad sedem apostolicam, sicut synodus statuit, et uetus consuetudo exigit, post iudicium episcopale referatur.« Unde Carthaginense dicit concilium: »Ut a quibuscunque iudicibus ecclesiasticis ad alios iudices ecclesiasticos, ubi maior est auctoritas, fuerit prouocatum, non eis obsit, quorum fuerit soluta sententia, si conuinci non potuerint uel inimico animo iudicasse, uel aliqua cupiditate aut gratia deprauari. Sane si ex consensu partium electi fuerint iudices, etiam a pauciori numero quod constitutum est, non liceat prouocari [b 1Kb] .« Qualiter autem sententia finiri debeat, leges et sacri canones  monstrant dicentes, ut uel in synodo, uel per iudices, siue quos conquirentibus primates dederint, siue quos ipsi uicinos ex consensu delegerint.

Deputatos autem iudices episcopos, ut Africanum dicit concilium. »Ab illo primate sunt dandi, in cuius prouincia causa uersatur. Si autem ex communi placito conquirentes uicinos iudices elegerint, aut unus eligatur, aut tres; et si tres elegerint, aut omnium sententiam sequantur, aut duorum.«

Et Chalcedonense concilium dicit: »Si quis clericus aduersus clericum habet negotium, non deserat episcopum proprium, et ad secularia percurrat iudicia; sed prius actio uentiletur apud episcopum proprium, uel certe consilio eiusdem episcopi, apud quos utreque partes uoluerint, iudicium continebunt.  Si quis autem preter hec fecerit, canonis correctionibus subiacebit [c 1Kb] .«

Et S. Gregorius ex legibus et sacris canonibus constituit scribens ad Bonifacium, defensorem Corsice, et uices agentem apostolice sedis, quas in istis regionibus primates prouinciarum tenent: »Si quis, inquit, contra clericum causam habuerit, episcopum ipsius adeat. Qui si forte suspectus fuerit, exsecutor uel ab ipso, uel, si et hoc actor refugerit, a tua est experientia deputandus, qui partes sibi mutuo consensu iudices compellat eligere, a quibus quidquid fuerit definitum, ita uel tua, uel episcopi sollicitudine, seruata lege, modis omnibus compleatur, ut non sit unde possint litigiis fatigari.« Et si laicus contra episcopum ciuilem, id est pecuniariam causam  habuerit, episcopus admoneri uel compelli ab his quorum interest debet; similiter et laicus admoneri uel compelli debet a reipublice potestate, ut ad arbitrium, id est ad iudicium ex utraque parte electorum iudicum ueniant, et eorum iudicio causa finiatur.

Sicut ad Malchum episcopum idem S. Gregorius ex legibus et sacris regulis scribens demonstrat: »Preterea, inquit, fraternitatem tuam presenti preceptione curauimus admonendam, ut Stephanum episcopum ad eligendum compellas uenire iudicium: et quidquid inter predictum Ioannem uirum magnificum, et supradictum episcopum, electorum fuerit sententia diffinitum, ad effectum perducere non omittat.

 Et hinc leges quas seruat Ecclesia dicunt, obseruare autem specialiter iudices debent: »Ut in omnibus causis sententia que deliberata fuerit constitutis pariter partibus recitetur; ut ab his a quibus causa dicta est, ad integrum que dicta fuerit sententia cognoscatur, et quidquid presentibus partibus in causis fuerit ordinatum, habebit plenissimam firmitatem, nec poterit immutari.«

Et quia imperatores, qui suo tempore fuerit de pecuniariis causis ecclesiasticum ministrum, et reipublice administrantem, iudices ad causam de accusato episcopo, sicut leges et canones iubent, deputauerunt,  B. Gregorius in epistola decretali ad Ioannem episcopum Larisseum demonstrat dicens: »Cumque porrecta appellatio per homines Hadriani episcopi, ceteraque que penes te gesta sunt, piissimis fuissent deportata principibus, deputatis, ut diximus, Honorato apostolice sedis diacono, et Sebastiano glorioso antigrapheo, cunctisque subtiliter examinatis, a serenissimis principibus sunt ab omnibus iussionibus absoluti.«

Unde leges quas probat Ecclesia: »Res, inquiunt, iudicate uidentur ab his qui imperium potestatemque habent, uel qui ex auctoritate eorum inter partes dantur.«

Et notandum, ut premisimus, quoniam imperatores leges seculi et Ecclesie conseruantes, ad causam  pecuniariam, id est ciuilem, inter episcopum et seculares inuestigandam ac diffiniendam, cum ministro ecclesiastico administrantem reipublice deputarunt. Si uero episcopus aut ueraciter, aut simulata infirmitate, aut alia qualibet occasione se dixerit non posse uenire ad synodum, aut ad electorum iudicium contra aduersum se conquirentem, eligat sibi iudices, aut deputatos suscipiat, sicut ex legibus et regulis sacris premisimus; et mittat pro se personam instructam ad locum, et diem destinatum, que exsecutionem et diffinitionem legaliter et regulariter ad uoces illius in electorum iudicio prosequatur; et quod fuerit exsecutum ac diffinitum, suscipiat obseruandum, sicut regule ac decreta sancte sedis Romane pontificum, sed et S. Gregorius  sepissime in epistolis suis ex legibus et regulis sacris agendum demonstrat.

Ex quibus unum de pluribus hic beati Gregorii decretum ponere censui, quod ad Fortunatum episcopum scribens: »Fraternitatem, inquit, tuam his hortamur affatibus, ut cessante omni excusatione, personam huc instructam sub festinatione transmittas, que aut in electorum, aut certe in deputatorum a nobis iudicio, si qua pro tuis partibus sunt, agere, et aduersariorum intentionibus ac obiectis ualeat per omnia respondere, ut ueritate cognita, salubrem hic finem suscipiat.«

Et in epistola ad Sergium defensorem Siponti: »Experientie tue presenti auctoritate precipimus, ut Fruniscendum admonere studeat, quatenus si  quid de obstrictu redhibere Ecclesie cognoscit, satisfacere dilatione postposita non desistat. Alioquin mora cessante ad electorum accedat te compellente iudicium, et quidquid ueritate cognita sacrosanctis euangeliis fuerit statutum, ita ad effectum exsecutionis tua instantia perducatur, ut huius rei denuo ad nos querela non redeat.«

Et hic leges Romane, in re pecuniaria, tormenta, nisi cum de rebus hereditariis queritur, non adhibent. Alias autem iureiurando aut testibus explicantur. Et si episcopus noluerit suis cepiscopis ac iudicibus a se electis, uel a primatibus deputatis  obedire, Africani concilii iudicium sustinebit, quo dicitur: »A iudicibus aut quos communis consensus elegerit, non liceat prouocari; et quisquis probatus fuerit pro contumacia nolle obtemperare iudicibus, cum hoc prime sedis episcopo fuerit probatum, det litteras ut nullus ei communicet episcoporum, donec obtemperet [a 1Kb] .« Et si laicus querens contra episcopum noluerit obedire iudicibus, a principe reipublice, et Ecclesie tutore ac defensore, et regia benignitate protectore . . . . . . . . .

In capitulis imperialibus scriptum est, libro secundo: »De his qui iniuste super alios querelas faciunt: ut si inde conuicti fuerint, propter illam calumniam secundum legem et equitatem iustitiam reddant.«

 Et hinc libro tertio scriptum habetur: »De his qui causam iudicatam repetere presumunt, sed et de his qui legem obseruare contempserint, ut per fideiussores ad presentiam regis deducantur.«

De his uero qui Romanis legibus iudicantur, decretum est: »Ut qui per calumniam iniurie actionem instituit, extra ordinem puniatur; omnes enim calumniatores exsilii uel insule relegatione aut ordinis amissione puniri placuit.«

Regia igitur sollicitudo, a Rege regum et equissimo iudice Deo, ut in directione cordis iudicium iudicetur, constituta, prouide solliciteque prouidere debet, ut tales iudices cum episcopis ad causam inter ecclesiasticos et seculares dirimendam eligat et constituat, qui religiosi sint, et Dominum timeant,  et non muneris premio, non fauoris, uel propinquitatis, aut amicitie gratia, non indebite subiectionis obsequio, non alterius partis odio, personam accipiant in iudicio; sed absque contentione et liuore, sicut ipsa ueritas dicit: Non secundum faciem, sed iustum iudicium iudicent . Et hoc non in publico iudicii loco, sed in priuato: quia episcopi non in consistorio regum, non in pretorio iudicum, nec nisi ab episcopis, in synodo, aut in priuato loco a primatibus deputatorum, aut a se electorum iudicum iudicio debent aut possunt regulariter iudicari.

Et pretexato modo supradictas leges tam publicas quam ecclesiasticas in suis temporibus seruari decreuisse didicimus antiquos imperatores, et predecessores  ac progenitores uestros, episcopis et uiris ecclesiasticis: et nobis uestra dilectissima et benignissima dominatio seruaturam se uerbo et subscriptione promisit in Carisiaco: ubi hoc capitulum in consultu ac consilio fidelium uestrorum tam episcoporum quam et laicorum condidistis, et ei subscripsistis, dicentes: Quantum sciero, et rationabiliter potuero, Domino adiuuante, unumquemque uestrum, secundum suum ordinem et personam honorabo et saluabo, ei honoratum et saluatum absque ullo dolo et damnatione uel deceptione conseruabo. Et unicuique competentem legem et iustitiam conseruabo.  Et qui illam necesse habuerit et rationabiliter petierit, rationabilem misericordiam exhibebo, sicut fidelis rex suos fideles per rectum honorare, et saluare, et unicuique competentem legem et iustitiam in unoquoque ordine conseruare, et indigentibus, et rationabiliter petentibus rationabilem misericordiam debet impendere; et pro nullo homine ab hoc, quantum dimittit humana fragilitas, per studium, aut maliuolentiam, uel alicuius indebitum hortamentum deuiabo, quantum mihi Deus intellectum et possibilitatem donauerit. Et si per fragilitatem contra hoc mihi subreptum fuerit, cum hoc recognouero, illud emendare curabo.« Nos autem fideles uestri, episcopi, et ceteri laicalis ordinis qui adfuerunt, hoc capitulum et uobiscum condidimus  et ei subscripsimus, unusquisque profitendo: »Quantum sciero et potuero, Domino adiuuante, absque ulla dolositate aut seductione et consilio et auxilio, secundum meum ministerium, et secundum meam personam, fidelis uobis adiutor ero, ut illam potestatem, quam in regio nomine et regno uobis Deus concessit, ad ipsius uoluntatem, et ad uestram et fidelium uestrorum saluationem, cum debito honore et uigore tenere et gubernare possitis.



EXPOSITIO TERTIA CUI TITULUS: ADMONITIO.

Hanc legem decessores et predecessores uestri reges Ecclesie seruauerunt: que si aut per excessum principum, aut per negligentiam episcoporum aliquo  modo uiolata fuit, tamen correcta, sicut in eorum capitulis legitur, existit. uos etiam, decessores uestros sequentes, hanc legem ecclesiasticam seruaturos Deo et nobis promisistis, sicut hic continetur.

In libro primo capitulorum imperialium, domni Caroli aui, et domni Ludouici patris uestri, in lege ab ipsis confirmata, Ecclesie et uniuersis episcopis scriptum est, cap. 8. »Ut ad metropolitanum episcopum suffraganei respiciant, et nichil noui audeant facere in suis parochiis, sine conscientia et consilio sui metropolitani, nec metropolitanus sine eorum consilio.« Item in eodem libro, cap. 28. »Ut si clerici, uel monachi inter se negotium aliquod habuerint, a suo episcopo diiudicentur, non a secularibus.« Item in eodem libro, cap. 38. »Ut clerici ecclesiastici  ordinis si culpam incurrerint, apud ecclesiasticos iudicentur, non apud seculares.« Item in eodem libro, cap. 77. »Quia iuxta sanctorum Patrum traditionem nouimus res Ecclesie esse uota fidelium, pretia peccatorum, et patrimonia pauperum, cuique non solum habita conseruare, uerum etiam multa, Deo opitulante, conferre optamus. Tamen ut ab ecclesiasticis, de non diuidendis rebus illius suspicionem dudum conceptam amoueremus, statuimus ut neque nostris, neque filiorum, et Deo dispensante, successorum nostrorum temporibus, qui nostram, uel progenitorum nostrorum uoluntatem uel exemplum  imitari uoluerint, ullam penitus diuisionem aut iacturam patiantur.«

Et hoc cum aliis capitulum quod sequitur, uos ipse manu propria in uilla que dicitur Colonia, consensu episcoporum, et Warini, ac aliorum optimatum uestrorum, anno Iu regni uestri confirmastis, et per Ricuinum Ludouico fratri uestro misistis: »De honore uidelicet, et cultu Dei, atque sanctarum ecclesiarum, que, auctore Deo, sub ditione et tuitione regiminis nostri consistunt, communiter, Domino mediante, decernimus, ut sicut tempore beate recordationis domni ac genitoris nostri exculte ac honorate, atque rebus ampliate fuerunt, salua equitatis ratione ita permaneant. Et que a nostra liberalitate honorantur atque ditantur, de cetero sub integritate  sui seruentur. Et sacerdos ac serui Dei uigorem ecclesiasticum et debita priuilegia iuxta reuerendam auctoritatem obtineant. Eisdem uero regalis potestas, et illustrium uirorum strenuitas seu reipublice administratores, ut competenter suum ministerium exsequi ualeant, in omnibus rationabiliter ac iuste concurrant.«

Et hoc cum aliis capitulum quod subsequitur, in Belgiuaco ciuitate, anno uI regni uestri coram Deo et angelis eius, in fide et dextera uestra, per spatam [a 1Kb] uestram iurantes, sicut presentes episcopi qui adfuerunt petierant, illis et ceteris episcopis regni uestri, ac successoribus suis, et eorum ecclesiis cunctis diebus uite uestre uos seruaturos promisistis, petentibus: »Ut ius ecclesiasticum, et  legem canonicam nobis ita conseruetis, sicut antecessores uestri, qui hoc bene et rationabiliter obseruauerunt, iuxta quod sciri poterit, et Deus uobis posse dederit, nostris predecessoribus conseruauerunt.«

Et hoc cum aliis capitulum quod subsequitur, anno Incarnationis Dominice DCCCLI in loco qui dicitur Marsana cum fratribus uestris Waltario [Lothario] et Ludouico manu propria per consilium et consensum fidelium uestrorum communium communiter confirmastis: »Ut nostri fideles unusquisque in suo ordine et statu ueraciter sint de nobis securi, quia nullum abhinc in ante, contra legem et iustitiam, uel auctoritatem ac iustam rationem, aut damnabimus, aut dehonorabimus, aut opprimemus uel indebitis machinationibus affligemus; et  illorum, scilicet ueraciter nobis fidelium, communi consilio, secundum Dei uoluntatem, et commune saluamentum, ad restitutionem sancte Dei Ecclesie, et statum regni, et ad honorem regium, atque pacem populi commissi nobis pertinentia assensum prebemus, in hoc ut nulli non solum non sint nobis contradicentes et resistentes, ad ista exsequenda, uerum etiam sic sint nobis fideles et obedientes, ac ueri adiutores, atque cooperatores uero consilio, et sincero auxilio ad ista peragenda que premisimus, sicut per rectum unusquisque in suo ordine et statu, suo principi, et suo seniori esse debet.«

 Et hoc cum aliis capitulum quod subsequitur, in synodo apud Suessionis ciuitatem, in monasterio sancti Medardi, anno Incarnationis Dominice octingentesimo quinquagesimo tertio uos seruaturos professi estis: »Denuntiandum est omnibus, et a missis nostris ordinandum, ut omnes Ecclesie presbyteri sub immunitate, ac priuilegio, et ordinatione atque dispositione episcoporum singularum ecclesiarum in quibus consistunt, secundum canonicam auctoritatem et capitularia domni Caroli imperatoris aui nostri, et pii augusti Ludouici domni et genitoris nostri permaneant.«

Et hoc quod subsequitur, anno Incarnationis Dominice octingentesimo quinquagesimo octauo, regni autem uestri decimo septimo, in Carisiaco palatio, consensu  episcoporum ac ceterorum fidelium uestrorum sponte manu propria confirmastis: »Quantum sciero, et rationabiliter potuero, Domino adiuuante, unumquemque uestrum secundum suum ordinem honorabo et saluabo, et honoratum et saluatum absque ullo dolo ac damnatione uel deceptione, conseruabo. Et unicuique competentem legem et iustitiam conseruabo. Et qui illam necesse habuerit, et rationabiliter petierit, rationabilem misericordiam exhibeo; sicut fidelis rex suos fideles per rectum honorare et saluare, et unicuique competentem legem et iustitiam in unoquoque ordine conseruare, et indigentibus et rationabiliter petentibus rationabilem misericordiam debet impendere; et pro nullo homine ab hoc, quantum dimittit humana fragilitas,  per studium aut maliuolentiam uel alicuius indebitum hortamentum deuiabo, quantum mihi Deus intellectum et possibilitatem donauerit. Et si per fragilitatem contra hoc mihi subreptum fuerit, cum hoc recognouero uoluntarie illud emendare curabo.«

Postea etiam in uilla Breona, anno Incarnationis Dominice octingentesimo quinquagesimo octauo, quando nos transmisistis ad excommunicandum fratrem uestrum, et populum qui cum eo super uos uenerat, ut ab euasione regni uestri, et effusione sanguinis uestri, et fidelium uestrorum se cohiberent, hec talia plura uos seruaturos cunctis diebus uite uestre nobis et omnibus episcopis regni uestri, et ecclesiis nobis commissis, et uniuersis fidelibus uestris  legem et iustitiam uos seruaturos coram Deo et angelis eius cum lacrymis publice professi fuistis.

Ceterum apud Confluentes, anno Incarnationis Dominice octingentesimo sexagesimo, firmitas que subsequitur inter uos et fratrem uestrum, ac nepotes uestros facta est, quam idcirco hic posui, quia Dei uoluntas, et sancte ipsius Ecclesie status, et honor atque defensio, et populi Christiani nobis commissi, ubi non sexus, non dignitas, non ordo excipitur, salus, pax, et legis ac iustitie, atque recte rationis conseruatio, et uestra communis salus et honor est, ne per obliuionem de his que ad eos pertinent, uobis ab aliquo  subripi possit, nec a quocunque uobis de ad uos pertinentibus contra firmitatem subripiatur. Firmitas autem ita se habet: »Amodo, et quandiu uixero, istum fratrem meum natura, et nepotes meos natura, ad Dei uoluntatem et sancte eius Ecclesie statum et honorem atque defensionem, et ad nostram communem salutem et honorem, et ad populi Christiani nobis commissi saluamentum et pacem, et ad legis ac iustitie atque recte rationis conseruationem, quantum mihi Deus scire et posse donauerit, et ipsi me obaudierint, et a me ipsi quesierint, uero consilio, et secundum ut mihi rationabiliter et salubriter possibile fuerit, sincero auxilio adiutor ero.« Et reliqua [a 1Kb] .

Iuris autem ecclesiastici leges Spiritu Dei condite,  et ipsius sapientia qua conditores legum iusta decernunt, decrete, quibus sancta moderatur Ecclesia, et, ut sanctus Leo dicit, totius sunt mundi reuerentia consecrate, quos episcopis regni uestri et sibi commissis ecclesiis uos seruaturos uouistis et promisistis, manifeste sunt. Quas qui non obseruat sine dubio contra Dei uoluntatem, et sancte ipsius Ecclesie statum et honorem atque defensionem, contraque suam salutem, et iustitiam atque directam rationem facit. De quibus legibus hic pauca, et cause unde agitur conuenientia, ad memoriam uestram studui reuocare

»Quisquis, inquit sacrum Carthaginense concilium, episcoporum, presbyterorum, diaconorum, seu reliquorum clericorum, cum in ecclesia ei fuerit  crimen constitutum, uel ciuilis causa fuerit commota, si, relicto ecclesiastico iudicio, publicis iudiciis purgari uoluerit, etiamsi pro ipso fuerit prolata sententia, locum suum amittat, et hoc in criminali; in ciuili uero, perdat quod deuicit, si locum suum obtinere maluerit [b 1Kb] .«

Et in beati Gregorii decretis ex Romanis legibus factis canonicis ad Ioannem defensorem, constitutum est pro qualicunque ciuili uel criminali causa, quemcunque iudicem non licere inuitum episcopum ad iudicium publicum prouocare, producere uel exhibere. Sed si a clerico uel aliquocunque altercatio contra episcopum propter quamlibet causam fiat, apud metropolitanum uel primatem prouincie secundum sanctas regulas causam iudicari debere. Et si  quid iudicatis episcopus contradixerit, ad beatissimum sedis Romane pontificem causa referatur. Et ille secundum canones et leges huic cause prebeat finem. Et sacrum Carthaginense concilium decreuit, ut »Quisquis episcoporum accusatur, ad primatem prouincie ipsius causam deferat accusator [c 1Kb] .« Et sanctione legis Gratiani, ualentiniani et Theodosii specialiter prohibetur: »Ne quis audeat apud iudices publicos episcopum accusare; sed in episcoporum audientiam proferre non differat quidquid sibi pro qualitate negotii putat posse competere, ut in episcoporum aliorum iudicio que asserit contra episcopum  debeant definiri.« Et in decretis beati Gregorii ad Ioannem, ex lege Gratiani, ualentiniani ac Theodosii: »Et in priuatis, inquit, causis huiusmodi forma seruetur, ne quemquam litigatorum sententia non a suo iudice dicta constringat.« Et item ibi: »Necesse est ut quod contra leges factum est, firmitatem non habeat.«

Et Carthaginense concilium statuit: »Ut accusatus uel accusator in eo loco unde est ille qui accusatur, locum sibi eligat proximum, quo non sit difficile testes producere, ubi causa finiatur [a 1Kb] .« Et lege ualentiniani atque ualentis decernitur, ut ultra prouincie terminos accusandi licentia prohibeatur.

Et Africanum concilium: »Per episcopos, inquit, iudices causa finiatur, siue quos eis   primates dederint, siue quos ipsi uicinos ex consensu delegerint [b 1Kb] .« Sicut in sequenti articulo dicitur, quod seruari de causis in legibus constitutis, sicut sua loca demonstrant, et sanctus Gregorius decreuit. Et item sacri canones et decreta sedis Romane pontificum, annis singulis per unamquamque prouinciam bis in anno concilia celebrare precipiunt; ut communiter simul cum omnibus episcopis congregatis, prouincie discutiantur questiones, et omnes controuersie dissoluantur.

Et item sacri canones Antiocneni et Gangrenses, atque decreta sedis Romane pontificum iubent, ut »Que sunt Ecclesie, sub omni sollicitudine et conscientia bona, et fide que in Deum est, qui cuncta considerat iudicatque, seruentur. Que etiam dispensanda  sunt iudicio et potestate pontificis, cui commissus est populus, et anime que intra ecclesiam  congregantur.« Et: »Episcopus ecclesiasticarum rerum habeat potestatem ad dispensandum erga omnes qui indigent, cum summa reuerentia et timore Dei. Participet autem et ipse quibus indiget, si tamen indiget, tam suis quam fratrum qui ab eo suscipiuntur necessariis usibus profuturis [c 1Kb] .«---»Si quis autem oblationes Ecclesie extra Ecclesiam accipere uel dare uoluerit, preter conscientiam episcopi, uel eius cui huiuscemodi officia commissa sunt, nec cum eius uoluerit agere consilio, anathema sit.« Et: »Si quis dederit uel acceperit oblata, preter episcopum, uel eum qui constitutus est ab eo ad dispensandam misericordiam pauperibus: et qui dat, et qui accipit, anathema sit [d 1Kb] .«

Et concilium Chalcedonense decreuit: »Res ecclesiasticas  secundum sententiam episcopi dispensari, et redditus ecclesie uiduate penes economum eiusdem ecclesie integros obseruari [e 1Kb] .«

Et sanctus Stephanus papa et martyr: »Quidquid in sacratis, loquitur, Deo rebus et episcopis iniuste agitur, pro sacrilegio reputabitur.«

Et Carthaginense concilium sub Grato episcopo, iudicauit ut »Si quis statuta supergressus corruperit, uel pro nichilo habenda putauerit, si laicus est, communione, si clericus est, honore priuetur [f 1Kb] .« Quia, ut sanctus papa Hilarius decernens dicit: »Non minus in sanctarum traditionum delinquitur sanctiones, quam in iniuriam Domini prosilitur.« Unde necesse est ut que iuste et rationabiliter uouistis et promisistis Domino conseruetis, iubente  Dei Spiritu per prophetam: uouete, et uota uestra reddite Domino Deo uestro .«





XIII. CAPITULA IN SYNODO APUD S. MACRAM AB HINCMARO PROMULGATA.



 Synodus que fuit acta apud sanctam Macram, in loco qui dicitur Finibus Rhemensis parochie [a 1Kb] ; tempore Ludouici regis, filii Ludouici Caroli filii, die Iu Nonas Apriles, anno Christi 881, Ioannis pape uIII, anno IX, Ludouici eiusdem regis anno XI [Imo II duntaxat, ut bene Sirmondus].



PRAEFATIO.


Diuersarum prouinciarum episcopi, quorum nomina tenentur subter ascripta, qui ante nequiuimus, diuersis occupationibus, tam paganorum infestationibus quam prauorum Christianorum insectationibus, prepediti, nunc anno incarnationis Dominice 881,  indictione 14, Iu Nonas Apriles, maxima necessitate compulsi, apud martyrium sancte Macre, in loco qui dicitur Finibus Rhemensis parochie, in nomine Christi conuenimus. Ab omnibus qui iuste et pie in communione catholice Ecclesie, que Christi est corpus, uiuere uolunt, ea que sequuntur, Domino  mediante, obseruari decernimus, non noua condentes, sed que a maioribus nostris secundum tramitem sanctarum Scripturarum statuta, et a Christianis imperatoribus ac regibus promulgata, et usque ad hec periculosa nostre infelicitatis tempora fuere seruata, quasi lumina in malignorum operum tenebras, que excecant diffidentie filios, deuocamus; ut falce sancti Spiritus, per diuinum ministerium nostri officii perque regie sollicitudinis potestatem ac ministros reipublice, male pullulantia recidantur, et fructuosa Christianis mentibus inserantur.



CAPITULA.



I. Quod distincte sint potestas regia et auctoritas pontificum.

 Hec namque sunt sacerdotalis officii, et regii ministerii: quia sicut in sacris legimus litteris, duo sunt, quibus principaliter mundus hic regitur, auctoritas sacra pontificum, et regia potestas. Solus enim Dominus noster iehsu Christus uere fieri potuit rex et sacerdos. Post incarnationem uero, et resurrectionem, et ascensionem eius in celum, nec rex pontificis dignitatem, nec pontifex regiam potestatem sibi usurpare presumpsit: sic actionibus propriis dignitatibusque ab eo distinctis, ut et Christiani reges pro eterna uita pontificibus indigerent, et pontifices pro temporalium rerum cursu regum dispositionibus uterentur: quatenus spiritalis actio a carnalibus distaret incursibus, et ideo militans Deo minime se negotiis secularibus implicaret, ac uicissim  non ille rebus diuinis presidere uideretur, qui esset negotiis secularibus implicatus. Et tanto est dignitas pontificum maior quam regum, quia reges in culmen regium sacrantur a pontificibus, pontifices autem a regibus consecrari non possunt: et tanto grauius pondus est sacerdotum, quam regum, quanto etiam pro ipsis regibus hominum in diuino reddituri sunt examine rationem: et tanto in humanis rebus regum cura est propensior, quam sacerdotum, quanto pro honore et defensione ac quiete sancte Ecclesie, ac rectorum et ministrorum ipsius, et leges promulgando, ac militando, a Rege regum est eis cure onus impositum. Et legimus in sacris historiis , quia cum sacerdotes in  regimine regni reges ungebant, et diademata capitibus illorum imponebant, legem in manibus eis dabant, ut discerent et scirent qualiter se et subiectos sibi regere, et sacerdotes Domini honorare debeant. Legimus etiam in sacra historia quia Ozias rex presumpsit incensum ponere quod non regii, sed sacerdotalis erat ministerii: lepra est a Deo percussus, et de templo a sacerdotibus eiectus, et in domo sua est usque ad mortem reclusus .



II. Increpatio torporis et negligentie sacerdotum; ex sancto Gregorio.

Denique si pro salute regis ac reipublice ministrorum, et pro ministerio indignitati nostre commisso, in processu aliqua dixerimus, que carnalibus animis  ualeant displicere , ne dicant de nobis quod dictum legimus de sedentibus in cathedra Moysis: Imponunt onera grauia et importabilia in humeros hominum, digito autem suo nolunt ea mouere , nos prius uerbis sancti Gregorii, ex homilia quam de Euangelio tractauit tempore synodi episcoporum, accusamus: quoniam ad exteriora negotia, partim necessitate barbarici timoris, partim negligentia nostri temporis, dilapsi sumus, et aliud ex honore suscepimus, atque aliud officio actionis exhibemus. Ministerium predicationis relinquimus, et ad penam nostram, ut uideo, episcopi uocamur, qui honoris nomen non  uirtutem tenemus. Relinquunt namque Deum hi qui nobis commissi sunt, et tacemus: in prauis actibus iacent, et correctionis manum non tendimus: quotidie per multas nequitias pereunt, et eos ad infernum tendere negligenter uidemus. Sed quando nos uitam corrigere ualeamus alienam, qui negligimus nostram? Curis enim secularibus intenti, tanto insensibiliores intus efficimur, quanto ad ea que foris sunt studiosiores uidemur. Usu quippe cure terrene a celesti desiderio obdurescit animus, et dum ipso suo usu durus efficitur per actionem seculi, ad ea emolliri non ualet, que pertinent ad caritatem Dei: quia dum extraneis actionibus implicamur, ministerium actionis nostre negligimus. Dei causam relinquimus, ad terrena negotia uacamus: locum  sanctitatis accipimus, et terrenis actibus implicamur. Impletum est in nobis profecto quod scriptum est: Et erit sicut populus, sic sacerdos . Sacerdos enim non distat a populo, quando nullo uite sue merito uulgi transcendit actionem. Ecce iam pene nulla est seculi actio, quam non sacerdotes administrent. Quanto autem mundus gladio feriatur aspicimus, quibus quotidie percussionibus intereat populus, uidemus. Cuius hoc nisi nostro precipue peccato agitur? ecce depopulate urbes, euersa castra, ecclesie ac monasteria destructa, in solitudinem agri redacti sunt: sed nos pereunti populo auctores mortis existimus, qui esse debuimus duces ad uitam. Ex nostro etenim peccato populi turba prostrata est, quia, faciente nostra  negligentia, ad uitam erudita non est. Pensemus ergo, qui unquam per linguam nostram conuersi de peruerso suo opere, nostra increpatione correpti penitentiam egerunt, quis luxuriam ex nostra eruditione deseruit, quis auaritiam, quis superbiam declinauit. Hic pastores uocati sumus, et cum ante eterni pastoris oculos uenerimus, ibi gregem nostra predicatione conuersum non ducemus. Sed utinam, si ad predicationis uirtutem non sufficimus loci nostri officium in innocentia uite teneamus



III. De honore cultuque Dei et ecclesiarum.

De honore et cultu Dei, atque sanctarum ecclesiarum, que auctore Deo sub ditione regiminis regis  nostri consistunt, communiter uerbis eius qui dixit discipulis et apostolis suis, quorum, licet indigni, uicibus in Ecclesia sanguine Christi redempta fungimur: Qui uos audit me audit, et qui uos spernit me spernit: non enim uos estis qui loquimini, sed Spiritus Patris uestri qui loquitur in uobis , domnum nostrum regem monemus, ut sicut tempore antecessorum suorum imperatorum ac regum exculte et honorate, atque rebus ampliate fuerunt, salua equitatis ratione ita permaneant; et que sua liberalitate honorate atque ditate fuerunt, de cetero sub integritate sui seruentur. Et sacerdotes, ac serui et ancille Dei, uigorem ecclesiasticum, et debita priuilegia, iuxta reuerendam auctoritatem obtineant: eisque regalis potestas, et illustrium uirorum  strenuitas, seu reipublice administratores, ut suum ministerium competenter exsequi ualeant, in omnibus rationabiliter et iuste concurrant.



Iu. De suscipienda cura monasteriorum.

Ut missi regii per ciuitates, et singula monasteria tam canonicorum, quam monachorum, siue sanctimonialium, una cum episcopo parochie uniuscuiuscunque in qua consistunt, cum consilio etiam et consensu ipsius qui monasterium retinet, uitam ibi degentium et conuersationem inquirant, et ubi necesse est corrigant, et ubi desunt, congruas officinas construere iubeant, et ubi facte et per negligentiam sunt destructe, instaurari precipiant, et uictum ac potum, et uestitum, atque cetera necessaria,  pro qualitate et possibilitate loci, et inhabitantium necessitate ordinent, et hospitalitatem superuenientium hospitum, et receptionem pauperum ibidem disponant et ordinent: et thesaurum, ac uestimenta, seu libros diligenter imbreuient, et breues regi reportent. Imbreuient quid unusquisque ecclesiarum prelatus, quando prelationem ecclesie suscepit, ibi inuenerit, et quid modo exinde minus sit, uel quid et quantum sit superadditum. Numerum etiam canonicorum, et monachorum, siue sanctimonialium, uniuscuiusque loci describant, et regi referant: secundum qualitatem loci, cum consilio episcoporum et fidelium suorum, ubi minor numerus fuerit, regia auctoritate addatur: ubi uero indiscretione prelatorum superfuerit, ad mensuram  redigatur. Et qualiter abbatiarum prelati, et in locis sacris inhabitantes, de his que missi regii preceperint, obedierint, regi diligentissime et capitulatim referre procurent.



u. De rapinis compescendis et pace restituenda.

Raptores autem, non nostris uerbis, sed Christi et sanctorum eius, qui cum illo in celo regnant, et in terris miraculis coruscant, auctoritate ipsius qui nobis, licet indignis, in apostolis suis dixit: Quecunque alligaueritis super terram, erunt ligata et in celis: et que solueritis super terram, erunt soluta et in celis , monemus, et eis uerba ipsius Domini inculcamus, que, nisi se correxerint, in extremo iudicio audient: Esuriui, et non dedistis mihi  manducare, et cetera, quibus dicit: Discedite a me, maledicti, in ignem eternum, qui paratus est diabolo, et angelis eius . Hinc ergo colligendum est, quanta damnatione plectendi sunt qui aliena rapiunt, si tanta animaduersione feriuntur qui sua indiscrete tenuerunt. Perpendant quo eos obliget reatu res rapta, si tali subiicit pene non tradita: perpendant quid meretur iniustitia illata, si tanta percussione digna est pietas non impensa. Audiant raptores: ue ei qui multiplicat non sua usquequo, et aggrauat contra se densum lutum . Densum lutum contra se aggrauare, est terrena lucra cum pondere peccati cumulare. Audiant quid Christus dicat: Quid prodest homini si totum mundum lucretur, anime uero sue detrimentum fiat?   Id est, quid prodest homini, si totum quod extra se est congregat, si hoc solum quod ipse est damnat? Audiant quod illa que rapiunt in hoc seculo deficient, aut in seculo dimittent, sed secum ad iudicium causas rapine, id est damnationem secum ferent. Audiant quid propheta Isaias dicit: Rapina pauperis in domo uestra . Et: Causa uidue non ingreditur ad eos . Et: Non despiciet Dominus preces pupilli, nec uiduam, si effundat loquelam gemitus. Nonne lacryme uidue ad maxillam descendunt, et exclamatio eius super deducentem eas? A maxilla enim ascendunt usque ad celum, et Dominus exauditor non delectabitur in illis . Audiant quia in cuius domo rapina est, siue in domo corporis, siue in domo mansionis, non habitat in illa  domo Spiritus sanctus, sed spiritus malignus: et si accedit ad communionem corporis et sanguinis Christi ante dignam satisfactionem, non mundatur per illam communionem a peccato, sed plenius, sicut Iudas, quando in cena plenus rapina et iniquitate communicare presumpsit de manu Christi, possessus est a diabolo. Unde et suspensus crepuit medius, et abiit in locum suum, id est suis meritis acquisitum, uidelicet in ignem eternum: quia cum intrauit sanctus panis in plenum de iniquitate uentrem, intrauit hostis antiquus, qui dicitur diabolus et Satanas, in crudelem et impiam mentem. Et ille enim, sicut Iudas tradidit Christum peccatoribus Iudeis, ita plenus rapinis et iniquitate tradit Christum peccatoribus membris suis, qui illud inestimabile  Domini corpus uiolare presumit. Et ue illi homini, qui ad mensam Domini malignus accedit, qui insidiis mente conditis, qui precordiis rapina aut aliquo scelere pollutis mysteriorum Christi secretis participare non metuit. ue illi homini, de quo iehsu, qui altaribus sacrosanctis inter immolandum, utpote proposita consecraturus munera, adesse non dubitatur, astantibus sibi ministris celestibus queri cogitur, quod in cena discipulis de Iuda dixit: Ecce, inquiens, manus tradentis me mecum est in mensa . Et ue illi de quo dicit Paulus apostolus quod quasi speciali priuilegio in cena Domini quando hec sunt tradita legimus: Quicunque manducat panem hunc, aut calicem Domini  bibit indigne, iudicium sibi manducat et bibit, non diiudicans, id est non discernens a cibis ceteris, corpus Domini : sed sic ad mensam Domini accedit sine reuerentia et timore de peccatis suis, sicut letus accedit, quando socius suus illum plena mensa pascit de rapinis suis. Et quod idem dicit Apostolus: Ideo inter uos multi infirmi, et imbecilles, et dormiunt, id est moriuntur, multi . Hoc monstratur in exemplo de infirmitatibus et mortibus corporalibus aliquorum, quod fit in anima in spiritalibus infirmitatibus atque mortibus omnium irreuerendorum. Hoc enim pascha, quod tunc Dominus in nouo mysterio egit, quotidie celebramus quotiescunque missam agimus: sicut ipse tunc omnibus episcopis et presbyteris, ac ceteris fidelibus,  celebrantibus atque astantibus ad hoc terribile sacramentum, in apostolis suis dixit: Hec quotiescunque feceritis, in meam memoriam facietis . Et potest fieri ut quidam audientes, tale periculum esse communicare corpori et sanguini Domini, qui non uolunt a malis recedere et de preteritis penitentiam agere, dicant: Abstinebimus nos ab illa communione, quia non retrahimus nos a mala operatione. Unde audiant quibuscunque diabolus ista susurrat, quoniam sicut Dominus dicit de baptismo, quod nullus potest fieri saluus, nisi qui renatus fuerit ex aqua et Spiritu sancto: ita de hac sancta communione dixit: Nisi manducaueritis carnem Filii hominis, et biberitis eius sanguinem, non habebitis uitam in uobis . Et sicut dixit: Qui crediderit  et baptizatus fuerit, saluus erit , id est, sicut promisit in baptismate, diabolo et eius operibus abrenuntiando, et in Deum fide que per dilectionem operatur credendo, hoc est ut in fide et bonis operibus permaneat, et si post baptismum peccauerit, confessionem et dignam penitentiam, illis qui in eum peccauerunt dimittendo, et bonis operibus insistendo, hoc quod male fecit emendet: ita etiam de hac sancta communione dixit : Qui manducat carnem meam, et bibit sanguinem meum, in me manet, et ego in eo. Et: Si quis manducauerit ex hoc pane, uiuet in eternum, et ego resuscitabo eum in nouissimo die. Et: Sicut misit me uiuens Pater, et ego uiuo propter Patrem. Et: Qui manducat me, et ipse uiuet propter me. Audiant rapaces  et predatores, quid iterum Dominus per prophetam dicat: Qui predaris, nonne et ipse predaberis?  uidelicet quia illius qui predatur res pauperum et ecclesiarum ac seruorum Dei, predatur a diabolo, et preda illius fit. Audiant quid sanctus Paulus apostolus dicat, per quem locutus est Christus, et qui raptus fuit usque ad tertium celum, et qui raptus fuit in paradisum, et audiuit talia secreta uerba, que non licebat homini loqui. Ait namque quia neque rapaces, neque homicide, neque adulteri regnum Dei possidebunt . Unde intendant quale quantumque peccatum est rapina, quam cum adulterio et homicidio sanctus comparauit Apostolus. Item ipse dicit: Si quis fornicator,  aut adulter, aut rapax, aut homicida est, cum huiusmodi nec cibum sumere  Christi discipulo, id est Christiano, licet ante satisfactionem, id est correctionem, ac emendationem et dignam penitentiam. Audiant quod sanctus Ioannes apostolus, electus et dilectus Christi, qui in cena super pectus eius recubuit, talem hominem salutare uetat, dicens: Nec Aue ei dixeritis, neque in domum receperitis . Audiant quid per prophetam Dominus dicit ad eos qui in medio talium immorantur: Exite, inquiens, de medio eorum, et immundum ne tetigeritis, et ego recipiam uos, et habitabo inter uos, et ero uobis in Deum, et uos eritis mihi in filios et filias . Nihil enim est aliud quod isti raptores faciunt, nisi precursio exercitus Antichristi,  cuius uoce dictum est: Non mouebor a generatione in generationem sine malo , id est tanta mala faciam in uno loco, ut antequam ad alium locum ueniam, aduentum meum ibi habitantes timeant: sed et postea sentient. Et Ioannes apostolus: Nunc, inquit, antichristi multi sunt . Unde timendum nobis est quod omnis propter hoc deprecatur Ecclesia: Exsurge, Domine Deus, exaltetur manus tua, id est ad uindictam, non obliuiscaris pauperem populum . Et Dominus, qui non mentitur, repromittit, dicens: Propter miseriam inopum, et gemitum pauperum, nunc exsurgam, dicit Dominus , id est iam iamque in proximo uindictam exercebo. Audiant raptores, quid de talibus sacri canones decernunt : Si quis, inquiunt, de potentibus clericum, aut quemlibet pauperem, aut religiosum exspoliauerit, et mandauerit ad ipsum episcopus ut eum audiat, et is contempserit: inuicem mox scripta percurrant per omnes prouincie episcopos, et quoscunque adire potuerit, ut excommunicatus habeatur, donec audiat et reddat aliena. Ecce de pauperum raptoribus. Audiant raptores et predones rerum ecclesiasticarum, quid sanctus Anacletus papa, ab ipso beato Petro apostolo presbyter ordinatus, cum totius mundi sacerdotibus iudicauit. Dicit namque : Qui abstulerit aliquid patri uel matri, homicide particeps est. Pater noster sine dubio Deus est, qui nos creauit, mater uero nostra Ecclesia, que nos in baptismo spiritaliter regenerauit. Ergo qui Christi  pecunias et Ecclesie rapit, aut aufert, uel fraudatur, homicida est, atque homicida ante conspectum iusti iudicis deputabitur. Qui rapit pecuniam proximi sui, iniquitatem operatur: qui autem pecuniam uel res Ecclesie abstulerit, sacrilegium facit, et ut sacrilegus iudicandus est. Et sanctus Urbanus papa et martyr: Res, inquit, et facultates ecclesiastice oblationes appellantur, quia Domino offeruntur, et uota sunt fidelium, ac pretia peccatorum, atque patrimonia pauperum: si quis illa rapuerit, reus est damnationis Ananie et Saphire, et oportet huiusmodi tradere Satane, ut spiritus saluus sit in die Domini. Et sanctus Lucius papa: Rerum, inquit, ecclesiasticarum et facultatum raptores a liminibus sancte  Ecclesie anathematizatos apostolica auctoritate pellimus et damnamus, atque sacrilegos esse iudicamus: et non solum eos, sed et omnes consentientes eis: quia non solum qui faciunt rei iudicantur, sed etiam qui facientibus consentiunt. Par enim pena et agentes et consentientes comprehendit. Et sanctus Augustinus in sermone Euangelii sancti Ioannis ita dicit : Fur sacrilegus loculorum sacrorum et Dominicorum est Iudas, et qui aliquid de Ecclesia furatur et rapit, Iude perdito comparatur. Item in sacris canonibus a Spiritu sancto dictatis, et Christi sanguine confirmatis, scriptum est : Si quis oblationes Ecclesie extra Ecclesiam accipere uel dare uoluerit, preter conscientiam episcopi uel eius cui huiusmodi officia commissa  sunt, nec cum eius uoluerit agere consilio, anathema sit. Episcopus autem omnibus se audientibus dicere debet quid sit anathema: id est alienatio a Christo et eius corpore, que est sancta Ecclesia. Et ne desperent tales homines, et in peccato permaneant, ostendere debet episcopus quandiu duret anathema, id est quandiu quisque errorem non corrigit, et digna satisfactione non emendat, ut reconciliationem et indulgentiam ualeat promereri. Si quis uero ante satisfactionem, et reconciliationis indulgentiam, in peccatis suis perseuerans mortuus fuerit, iam anathema perpetuum illi erit, et peccatum ad mortem, pro quo non dicit apostolus ut oretur .



uI. Admonitio ad regem et ministros reipublice.

 Regiam uero dignitatem, et ministros reipublice, ac cooperatores regii ministerii, episcopali auctoritate et Domini uoce monemus, ut semetipsos coram Deo et coram hominibus tales exhibeant, ut adiutores Dei fieri, et ab ipso et in presenti seculo et in futuro adiuuari mereantur: et nulla quelibet causa, aut munerum acceptio, aut amicitia cuiuslibet, uel odium, aut timor, aut gratia, ab statu rectitudinis eos deuiare compellat, quin inter proximum et proximum iuste iudicent: pupillorum uero, et uiduarum, et ceterorum pauperum adiutores ac defensores, et sancte Ecclesie uel seruorum illius honoratores iuxta suam possibilitatem fiant: illos quoque qui temeritate et uiolentia in furtis et latrociniis, siue rapinis, communem pacem populi perturbare moliuntur,  suo studio et correctione sicut decet compescant. Unde quedam capitula, a precedentibus imperatoribus et regibus statuta, in unum collecta subiungere dignum duximus, que ita se habent



Ex capitulis imperatorum et regum.

 De pace in exercitali itinere seruanda usque ad marcham, hoc omnibus notum fieri uolumus, quod quicunque auctorem damni sibi preterito anno illati nominatim cognoscit, ut iustitiam de illo querat, et accipiat. Deinceps tamen omnibus denuntiare uolumus, ut unusquisque cognoscat omnes, qui in suo obsequio in tali itinere pergunt, siue sui sint, siue alieni, ut ille de eorum factis rationem se sciat redditurum: et quidquid in pace uiolanda deliquerint, ad ipsius debet periculum pertinere: ea scilicet conditione, ut pacis uiolator primum  iuxta facinoris qualitatem, siue coram nobis, siue coram misso nostro, dignas penas persoluat: et senior, qui secum talem duxerit, quem aut constringere noluit, aut non potuit, ut nostram iussionem seruaret, et insuper in regno nostro predas facere non timeret, pro illius negligentia, si ante eum de his non admonuerit, et postquam negligentia contemptoris ad eius notitiam peruenerit, eum corrigere sicut decet neglexerit, honore suo priuetur, ut scilicet neuter illorum sine iusta uindicta remaneat.

 Si quis in exercitu infra regnum, sine iussione Dominica, per uim hostilem aliquid predare uoluerit, aut fenum tollere, aut granum; siue pecora maiora uel minora, domosque infringere, uel incendere, hec ne fiant omnino prohibemus. Quod si ab aliquo presumptioso factum fuerit, sexaginta solidos, si liber est, sit culpabilis, et omnia cimelia restituat, aut cum duodecim testibus se purget. Si uero seruus hoc fecerit, capitali crimini  subiaceat, et dominus omnia cimelia restituat, quia seruum suum non correxit, nec custodiuit, ut talia non perpetraret. Quoniam si nosipsos comedimus, cito deficiemus. Unusquisque tamen custodiat exercitum suum, ne aliqua depredatio infra regnum fiat.

 Si quis domum alienam cuiuslibet infregerit, quidquid exinde per uim abstulerit, aut rapuerit, uel furauerit, secundum legem illi, cuius domus fuerit infracta et spoliata, in triplum componat, et insuper bannum dominicum soluat. Si seruus hoc fecerit, sententiam superiorem accipiat, et insuper secundum suam legem compositionem faciat. Si quis liber homo aliquod tale damnum alicui fecerit, pro quo plenam compositionem facere non ualeat, semetipsum in uadio pro seruo dare studeat, usque dum plenam compositionem adimpleat.

 De pace admonemus, ut omnes qui  per aliqua scelera rebelles sunt constringantur.

 Si quis messes aut annonas in hoste super bannum dominicum rapuerit, uel pauerit, aut furauerit, aut cum caballis uastauerit, estimato damno secundum legem in triplum componat: et si liber homo hoc fecerit, bannum dominicum pro hac re componere cogatur. Seruus uero secundum legem tripla compositione damnum in loco restituat, et pro damno discipline corporali subiaceat.

 Si quis infra regnum rapinam fecerit, aut cuiquam nostro fideli, eiusque homini, aliquid ui abstulerit, in triplo cui aliquid abstulit legibus componat, et insuper bannum nostrum, id est sexaginta solidos, nobis persoluat. Postmodum uero a comite ante nos adducatur, ut in bastonico retrusus usque dum nobis placuerit penas luat. Nam si publice actum fuerit, publicam inde agat penitentiam iuxta sacrorum canonum sanctionem. Si uero occulte, sacerdotum consilio ex hoc agat  penitentiam: quoniam raptores, ut ait Apostolus, nisi ueram egerint penitentiam, regnum Dei non possidebunt . Qui uero de rebus ecclesiarum aliquid abstulerint, grauius inde iudicentur: quia sacrarum rerum ablatio sacrilegium est, et sacrilegus uocatur, qui ex eis aliquid abstulerit aut rapuerit. Extorres namque a liminibus sancte matris Ecclesie tales persone usque ad satisfactionem ecclesie quam leserint, sunt habende, atque firmiter denotande.

 Unusquisque missus in suo missatico prouisionem habeat, ut si aliquis de nostris fidelibus per missaticum suum transierit, aut ibi consistens, uel commanens, rapinas, uel depredationes, aut talia illicita fecerit de quibus Deus offendi solet, et populus pro oppressione gemere, quatenus hoc subtiliter et ueraciter inuestiget, et nobis renuntiet, qualiter inde nos sic ordinemus,  ut nec ipsum, nec alium hoc agere delectet.

 Ut missi in illorum missaticis curam habeant, ne homines nostri, aut aliiquilibet, uicinos suos maiores uel minores tempore estatis, quando ad herbam suos caballos mittunt, uel tempore hiemis, quando marescalcos illorum ad fodrum dirigunt, uicinos maiores uel minores depredentur: et si egerint, hoc etiam, ut prediximus, ueraciter missi nostri inuestigent, et nobis renuntient, ut in seniore hoc sic emendemus quatenus homines suos in potestate habeat, et contenti sint debitis, et indebita iniuste non appetant.

 uolumus ut res ecclesiarum, in cuiuscunque regno caput fuerit, tam de episcopatibus quam de abbatiis, sine ulla contradictione rectores ipsarum ecclesiarum, sicut tempore domni ac genitoris nostri fecerunt, illas possideant. Et quia per uagos, et tyrannica consuetudine  irreuerentes homines pax et quies perturbari solet, uolumus ut ad quemcunque nostrum talis uenerit, ut de his que egit rationem et iustitiam subterfugere possit, nemo ex nobis illum ad aliud recipiat, uel retineat, nisi ut ad rectam rationem et debitam emendationem perducatur. Et si rationem rectam subterfugerit, omnes in commune, in cuius regnum uenerit, illum persequantur, donec aut ad rationem perducatur, aut de regno deleatur.

 Similiter et de eo agendum est, qui pro aliquo capitali et publico crimine a quolibet episcopo corripitur uel excommunicatur, aut ante excommunicationem crimen faciens, regnum et regis regimen mutat, ne debitam penitentiam suscipiat, aut susceptam legitime peragat.

 Denuntiandum est omnibus, et a missis nostris ordinandum, ut omnes ecclesie et presbyteri sub immunitate ac priuilegio, et ordinatione atque dispositione episcoporum singularum  parochiarum, in quibus consistunt, secundum auctoritatem canonicam, et capitularia domni Caroli imperatoris et pii Augusti Ludouici permaneant.

 Ut missi nostri diligenter inuestigent cum episcopo, et prelatis monasteriorum, et per fideles et strenuos uiros in unaquaque parochia, de rebus ecclesiasticis in alodem datis: et sicut euidentibus et ueris indiciis ac auctoritatibus compererint, diligenter a quo et quibus date sint, et quantum exinde sit describant, et nobis renuntient, ut cum consilio fidelium nostrorum hoc sacrilegium emendare curemus.

 Ut missi nostri expresse, et cum omni diligentia, cum episcopo et prelatis monasteriorum, per singulas parochias requirant de rebus ecclesiasticis, unde none et decime solui debent, et non soluuntur, ut persolui ab easdem res retinentibus faciant. Et si aliqua contradictio, que rationabilis  uideatur, oborta fuerit, describatur: et prelatus ipsius case Dei, unde res esse noscuntur, et ille qui eas detinet, et nonam ac decimam soluere detrectat, simul cum missis nostris ad nostram iubeatur uenire presentiam, ut tunc ueritate comperta, et diffinitione decreta, quod rationabiliter inuenerimus inde precipiamus.

 uolumus etiam, ut inuestigent missi nostri, qualiter illi, qui easdem res ecclesiasticas, unde decime dantur, siue non dantur, illas saluas habeant, et in casticiis et in siluis custoditis, uel si terre ac mancipia inde perdita sint, uel aliquid huiusmodi, aut si familia oppressa sit contra legem, et omnia per breues renuntient missi nostri.

 Ut missi nostri per singulas parochias comitibus et reipublice ministris ex banno nostro precipiant, ne malla uel placita in exitibus et  atriis ecclesiarum, et presbyterorum mansionibus, neque in Dominico, uel festiuis diebus, tenere presumant: sed comes conuenientem locum consideret et inueniat ubi stationem ad mallum tenendum constituat: quia nefas est ibi reos puniri, ubi respectu diuine reuerentie misericordiam consensu fidelium et decreto predecessorum nostrorum consequuntur.

 Ut missi nostri comitibus, et omnibus reipublice ministris, firmiter ex uerbo nostro denuntient, atque precipiant, ut a quarta feria ante initium quadragesime, nec in ipsa quarta feria, usque post octauas Pasche, mallum uel placitum publicum, nisi de concordia et pacificatione discordantium, tenere presumant. Similiter etiam a quarta feria ante natiuitatem Domini, usque post consecratos dies obseruent: necnon in ieiuniis quatuor temporum, et in rogationibus, simili obseruatione eosdem feriatos dies uenerari omnimodis studeant.

 Ut missi nostri omnibus per singulas  parochias denuntient, quia si episcopus, aut ministri episcoporum, pro criminibus colonos flagellauerint cum uirgis, propter metum aliorum, et ut ipsi criminosi corrigantur, cum tali discretione sine ulla occasione indebita, sicut in synodo collocutum est, et uel inuiti penitentiam temporaliter et corporaliter agant, ne eternaliter pereant: si seniores ipsorum colonorum indigne tulerint, et aliquam uindictam inde exercere uoluerint, aut eosdem colonos ne distringantur continere presumpserint, sciant quia et bannum nostrum component, et simul cum excommunicatione ecclesiastica nostram harmiscaram sustinebunt.

 Ut missi nostri omnibus reipublice ministris denuntient, ut comes, uel reipublice ministri, simul cum episcopo uniuscuiusque parochie sint in ministeriis illorum, quando idem episcopus suam parochiam circumierit, cum episcopus eis notum fecerit: et quos per excommunicationem episcopus adducere non potuerit, ipsi regia auctoritate  et potestate ad penitentiam uel rationem atque satisfactionem adducant.

 Sciant etiam fideles nostri, quia concessimus in synodo uenerabilibus episcopis, ne super beneficia ecclesiastica, uel prestarias, etiamsi quilibet monasteriorum prelatus irrationabiliter petierit, precepta confirmationis nostre ullo modo faciamus. Et ideo ab irrationabili petitione se unusquisque compescat.

 De uno manso secundum capitulare Augustorum et predecessorum nostrorum ad ecclesiam dato, nullus census, neque caballi pastus, a senioribus de presbyteris requiratur, sicut in prefato capitulari continetur. Sed neque de terrulis ac uineolis pro loco sepulture ad easdem ecclesias datis, neque de decimis, sicut in canonibus, et in prefatis capitularibus continetur. Et ubi inuentum fuerit a missis nostris, quod seniores sine conscientia episcoporum presbyteros de ecclesiis eiiciunt,  uel in ecclesiis statuunt, missi nostri, sicut in prefatis capitularibus continetur, inde faciant, et episcopi de clericis hominum nostrorum ita faciant, sicut in eisdem capitularibus continetur.

Hoc missi nostri notum faciant comitibus et populo, quod nos in omni hebdomada unum diem ad causas audiendas et iudicandas sedere uolumus. Comites autem et missi nostri magnum studium habeant, ne forte propter eorum negligentiam pauperes crucientur, et nos tedium propter eorum clamores patiamur, si nostram gratiam habere uolunt. Populo autem dicatur, ut caueat de aliis causis se ad nos reclamare, nisi de quibus aut missi nostri, aut comites, eis iustitias noluerint facere.

 Ut nostri fideles, unusquisque in suo ordine et statu, ueraciter sint de nobis securi, quia nullum abhinc inante contra legem et iustitiam, uel auctoritatem  ac iustam rationem, aut damnabimus, aut dehonorabimus, aut opprimemus, uel indebitis machinationibus affligemus: et illorum, scilicet ueraciter nobis fidelium, communi consilio secundum Dei uoluntatem, et commune saluamentum ad restitutionem sancte Dei Ecclesie, et statum regni, et ad honorem regium, atque pacem populi commissi nobis pertinentem assensum prebebimus: in hoc ut illi non solum non sint nobis contradicentes et resistentes ad ista exsequenda; uerum etiam sic sint nobis fideles, et obedientes, ac ueri adiutores atque cooperatores uero consilio et sincero auxilio ad nostrum debitum honorem, et ad ista peragenda que premisimus, sicut per rectum unusquisque in suo ordine et statu suo, principi et suo seniori esse debet.



uII. De prestanda per penitentiam emendatione.

Ecce que de rapinis et de raptoribus sanctus Spiritus per sibi organa digna comminatus est et  decreuit. Ecce que antecessores uestri imperatores ac reges, in diuersis synodis ac placitis, consilio episcoporum ac ceterorum fidelium suorum inde constituerunt. Que quomodo de emendationibus que male acta sunt legi per Moysen date congruant, qui eam legit intelligit. Et in Euangelio legimus dixisse Zaccheum ad Dominum: Dimidium bonorum meorum, Domine, do pauperibus: et si quem defraudaui, reddo quadruplum . Ad hoc enim aliam medietatem bonorum suorum seruauit. Et hinc sanctus Augustinus in epistola ad Macedonium dicit : Quod dicis inquiens, Sceleris culpam cupiunt sibi homines relaxari, et id propter quod scelus admissum est possidere; pessimum hominum genus  commemoras, cui penitendi medicina omnino non prodest. Si enim res necessaria, propter quam peccatum est, cum reddi possit non redditur, non agitur penitentia, sed fingitur. Si autem ueraciter agitur, non remittetur peccatum, nisi restituatur ablatum: sed cum restitui potest. Plerumque enim qui aufert amittit, siue alios patiendo malos, siue ipse male uiuendo, nec aliud habet unde restituat. Huic certe non possumus dicere: Redde quod abstulisti, nisi cum habere credimus et negare. Ubi quidem si aliquos sustinet repente cruciatus, dum existimatur habere quod reddat, nulla est iniquitas: quia etsi non est unde reddat ablatam pecuniam, merito tamen, dum eam per molestias corporales redhibere compellitur, peccati quo male ablata est penas luit. Sed inhumanum non est etiam  pro talibus intercedere, tanquam pro reis criminum: non ad hoc ut minime restituantur aliena, sed ne frustra homo in hominem seuiat. Illud uero fidentissime dixerim, eum qui pro homine ad hoc interuenit, ne male ablata restituat, et qui ad se confugientem, quantum honeste potest, ad restituendum non compellit, socium esse fraudis et criminis. Nam misericordius opem nostram talibus subtrahimus quam impendimus. Non enim opem fert qui ad peccandum adiuuat, ac non potius subuertit atque opprimit. Nolentes autem reddere, quos nouimus et male abstulisse, et unde reddant habere, arguimus, increpamus et detestamur, quosdam clam, quosdam palam, sicut diuersitas personarum diuersam  uidetur posse recipere medicinam, nec in aliorum perniciem ad maiorem insaniam concitari. Aliquando etiam, si res magis curanda non impeditur, sancti altaris communione priuamus. Nec interueniendum esse pro aliquo ausim dicere, ut quod scelere abstulit, sceleris impunitate possideat: sed ut remissa iniuria quod iniuriose abstulit reddat, si tamen habet quod abstulit, uel aliud unde illud restituat. Qui uero contra ius societatis humane, furtis, rapinis, calumniis, oppressionibus, inuasionibus abstulerit, reddenda potius quam donanda censemus, Zacchei publicani euangelico exemplo, qui cum hospitio Dominum suscepisset, in uitam sanctam repente mutatus, Dimidium, inquit, rerum mearum do pauperibus, et si cui aliquid abstuli, quadruplum  reddo . Quid dicam de usuris, quas etiam ipse leges et iudices reddi iubent? An crudelior est qui subtrahit aliquid uel eripit diuiti, quam qui trucidat pauperem fenore? Omnes igitur nos, et uos, et totius regni populus, recurramus ad conscientias nostras, et quidquid contra uoluntatem et mandatum Dei cogitauimus, parabolauimus, et fecimus, per puram confessionem, ad dignos penitentie fructus, atque sacerdotalem reconciliationem, expurgemus nos a fermento malitie et nequitie: et sicut hortatur nos Spiritus sanctus per Psalmistam: Preoccupemus faciem eius in confessione: procidamus et ploremus ante Dominum qui fecit nos, quia ipse est Dominus Deus noster, nos autem populus eius, et oues pascue eius . Legimus enim in historia  Machabeorum , quia uir fortissimus Iudas pugnauit contra inimicos Ecclesie que tunc temporis erat, et plures ex suis in illo bello ceciderunt. Postquam autem, fugatis aduersariis, ipse Iudas cum exercitu suo ad sepelienda corpora suorum qui in bello ceciderant reuersus est, inuenta sunt sub tunicis occisorum donaria de idololatriis, et manifestum factum est Dei iudicium quia proinde ceciderunt in bello. Ergo si sub tunicis nostris, id est intra corpora nostra, habemus conscientiam malam de rapinis, de auaritia, que est idolorum seruitus, de luxuriis, de inuidia, de fraternis odiis, et de homicidiis, de sacrilegiis, et de incestibus, et de ceteris criminibus ac peccatis, expurgemus illa mala per puram confessionem, et per bonam deuotionem,  et per lacrymas, et per eleemosynas et dignas satisfactiones, et quantocius tempus fuerit, faciamus omnes in commune de preteritis peccatis, siue manifestis, siue secretis, publicam penitentiam, et triduanum ieiunium, et mundemus nos ab omni inquinamento carnis et spiritus, perficientes sanctificationem in timore Dei. Quia, sicut sanctus Augustinus dicit exponens sententiam Apostoli, peccata siue parua siue magna impunita esse non possunt: quia aut ab homine penitente, aut a Deo iudicante plectuntur: cessat autem uindicta diuina, si conuersio precurrat humana. Amat Deus penitentibus et confitentibus parcere, et se iudicantes non iudicare. Et post ieiunium, et dignos penitentie fructus, et  professionem quod ab istis malis, in quibus hactenus uersati sumus, nos de cetero abstinere debeamus, quia penitentiam uere agere est commissa plangere, et iterum plangenda declinare, mutata in mente malignitate in benignitatem, accipiamus corpus et sanguinem Christi in remissionem peccatorum nostrorum, ut Deus in nobis habitet, et nos in Deo: quatenus nec inuisibiles, nec uisibiles inimici contra nos potestatem habeant. Nam aliter, nec super prauos Christianos uirtutem, nec contra paganos habere poterimus uictoriam. Nullus autem de iniquitatum suarum immanitate desperet: tantum ex toto corde conuertatur ad Dominum. ueternosas namque Niniuitarum culpas triduana penitentia abstersit : et conuersus latro uite premia  etiam in ipsa sententia sue mortis emeruit . Mutemus igitur corda, et presumamus nos iam percepisse quod petimus. Citius ad precem iudex flectitur, si a prauitate sua petitor corrigatur. Ea namque que ingrata esse hominibus importunitas solet, iudicio ueritatis placet: quia pius ac misericors Deus uult a se ueniam exigi, qui quantum meremur non uult irasci. Hinc etenim per Prophetam dicit: Inuoca me in die tribulationis tue, et eripiam te, et magnificabis me . Ipse ergo sibi testis est qui inuocantibus misereri desiderat, qui admonet ut inuocetur. Et sicut per alium prophetam admonet: Leuemus corda nostra cum manibus ad Deum . Ad Deum quippe corda cum manibus leuare est orationis studium cum merito bone  operationis erigere. Dat profecto, dat timori nostro fiduciam, qui per prophetam clamat: Nolo mortem peccatoris, sed ut conuertatur et uiuat . Et certa sententia est, quia quos Deus diu ut conuertantur exspectat, non conuersos durius damnat. Et postquam taliter, sicut prediximus, a peccatis nostris nos et uos mundabimus, de cetero ab eisdem et ab aliis peccatis nos contineamus, ne contingat nobis illud prouerbium, quod beatus Petrus apostolus de redeuntibus post penitentiam ad peccata dicit: Canis reuersus ad suum uomitum, et sus lota in uolutabro luti . Magna est enim contra peccatum penitentie uirtus; sed si quis in eadem penitentia perseueret. Nam scriptum est: Qui perseuerauerit usque in finem, hic saluus erit .  Hinc scriptum est: Qui baptizatur a mortuo, et iterum tangit eum, quid proficit lauatio illius?  Mortuum quippe est omne opus peruersum, quod pertrahit ad mortem, quod uita iustitie non uiuit. Baptizatur ergo a mortuo, et iterum tangit eum, qui praua opera, que se egisse meminit, deplorat; sed eisdem se iterum post lacrymas implicat. Anime itaque cuilibet eiusdem mortui lauatio non proficit, qui hoc iterum faciendo quod planxerat, nec per lamenta penitentie ac rectitudinem iustitie exsurgit. Et quicunque tempore penitentie profitetur ad pristina peccata se non rediturum, id est preterita peccata anathematizat , sollicite attendat que S. Gregorius in quadam epistola sua dicit : »Si qui uero sunt, inquiens, qui dicunt quia compulsus quispiam necessitate, si anathematizauerit, anathematis uinculo non tenetur, ipsi sibi testes sunt quia Christiani non sunt, quia ligamenta sancte Ecclesie uanis se estimant conatibus soluere. Ac per hoc nec absolutionem sancte Ecclesie, quam prestat fidelibus, ueram putant, si ligaturas eius ualere non estimant. Contra quos diu disputandum non est, quia per omnia despiciendi et anathematizandi sunt: et unde se fallere ueritatem credunt, inde in peccatis suis ueraciter ligantur. Si qui sunt igitur, qui sub nomine Christiano hec, que prediximus, aut predicare audent, aut taciti apud seipsos tenere, procul dubio eos et  ego, et omnes catholici episcopi, atque uniuersa Ecclesia anathematizamus, quia ueritati contraria sentiunt, et contraria loquuntur.« Interest tamen plurimum inter eos, qui post penitentiam et professionem ad criminalia et publica peccata redeunt per contemptum, et in eis perseuerare diligunt, et inter eos, qui per fragilitatem in preterita peccata criminalia uel publica recidunt, et iterum penitentiam poscunt: quia sicut sanctus Augustinus dicit , in tantum hominum iniquitas aliquando progreditur, ut etiam post actam penitentiam, post altaris reconciliationem, uel similia uel grauiora committant: et tamen Deus facit etiam super tales oriri solem suum, nec minus tribuit quam ante tribuebat, largissima munera uite ac salutis. Et quamuis in Ecclesia locus  humillime penitentie non concedatur, Deus tamen super eos sue penitentie non obliuiscitur. Quamuis ergo caute salubriterque prouisum sit, ut locus illius humillime penitentie semel in ecclesia concedatur, ne medicina uilis minus utilis esset egrotis, que tanto magis salubris est, quanto minus contemptibilis fuerit: quis tamen audeat Deo dicere: Quare huic homini, qui post primam penitentiam rursus se laqueis iniquitatis constringit, adhuc iterum parcis? Quis audeat dicere erga istos non agi quod Apostolus ait: Ignoras quia patientia Dei ad penitentiam te adducit ? aut istis exceptis esse diffinitum quod scriptum est: Beati omnes qui confidunt in eum ? aut ad istos non pertinere quod dicitur: uiriliter agite, et confortetur cor uestrum,  omnes qui speratis in Domino ?



uIII. Ad regem, ut bonos diligat consiliarios.

Tandem ad uos, domine rex dilectissime nobis, sermonem conuertimus, quia et in isto temporali regno uos prosperari cupimus, et post istud regnum ad eternum peruenire desideramus. Sicut quidam nostrum ab illis audiuit qui interfuerunt, Carolus Magnus imperator, qui regnum Francorum nobiliter ampliauit, et per annos quadraginta sex feliciter rexit, et sapientia tam in sanctis Scripturis, quam et in legibus ecclesiasticis et humanis, reges Francorum precessit, nullo unquam tempore sine tribus de sapientioribus et eminentioribus consiliariis suis  esse patiebatur: sed uicissim per successiones, ut eis possibile foret, secum habebat, et ad capitium lecti sui tabulas cum graphio habebat, et que siue in die, siue in nocte, de utilitate sancte Ecclesie, et de profectu ac soliditate regni meditabatur, in eisdem tabulis adnotabat, et cum eisdem consiliariis, quos secum habebat, inde tractabat: et quando ad placitum suum ueniebat, omnia subtiliter tractata plenitudini consiliariorum suorum monstrabat, et communi consilio illa ad effectum perducere procurabat. Et si ille, qui sic sapiens et fortis, et amplitudine regni locuples, et multorum regnorum pacificus dominator, agere studebat : quid uobis sit agendum attendite, qui adhuc in etate immatura estis, et tantos comparticipes atque emulos in ista particula regni habetis, ut nomine potius quam uirtute regnetis. Quesumus cum consilio et auxilio fidelium uestrorum, eligite qui uobiscum per singulos menses de utroque ordine consiliarii maneant, quibus aurem et cordis et corporis libenter accommodetis, quique uos et Deum timere, et sanctam Ecclesiam ac rectores eius secundum sacras leges doceant honorare, et regnum ac fideles uestros secundum uoluntatem Domini gubernare, et uestram domum, sicut tempore antecessorum uestrorum  fuit, quando bene fuit, illam uobis insinuent ordinare, ne uos illuc trahat necessitas, quo ducere non debet uoluntas. Quatenus Ecclesie in isto regno per occasionabiles circadas, et per indebitas consuetudinarias exactiones, que tempore Pippini, Caroli, et Ludouici non fuerunt, sed moderno tempore imposite fuerunt, non affligantur: et regni primores cum debita securitate ac honore erga uos consistere possint, et ceteri nobiles homines in regno securitatem habeant, ne per diuersa ingenia a suis opibus quas habere potuerint dispolientur. Quia postquam radix omnium malorum cupiditas in regno exarsit, ut nullus, aut pene nullus, honorem aut aliquod bonum sine pretio posset acquirere aut tenere, aut securitatem habere, pax et consilium et iustitia,  atque iudicium, sicut necesse fuerat, locum in isto regno non habuerunt. Et satagite ut iste rapine ac depredationes in isto regno cessent, et miser iste populus, qui iam per plures annos per depredationes diuersas et continuas, et per exactiones ad Northmannos affligitur, aliquod remedium habeat, et iustitia  et iudicium, que quasi emortua apud nos sunt, reuiuiscant, et uirtutem nobis Deus reddat contra paganos, quia usque modo iam ante plures annos locum in isto regno defensio non habuit, sed redemptio et tributum non solum pauperes homines, sed et ecclesias quondam diuites iam euacuatas habent. Et ideo regium nomen ad tantam contumeliam et ad tantam breuitatem deuenit, sicut multis est notum: et istud regnum, quondam nobile atque amplum, in seipsum diuisum est; at sicut Dominus dicit: Regnum in seipsum diuisum desolabitur , id est, de solo, uidelicet de terra, labitur, id est, ac si de glacie lubricatur; ita ut non sit quod in proximo est, nisi, ut in psalmo dicitur, conuersi fuerimus; iam Dominus gladium suum uibrauit,  tetendit et parauit illum, et in eo uasa mortis effecit . Timete sententiam quam Scriptura dicit que non mentitur: ue terre cuius rex iuuenis est, et cuius principes mane comedunt . Et attendite, quia non detestatur Scriptura etate iuuenem, sed moribus, et uita, atque stultitia, que nulla consilii grauitate deprimuntur. Quod alibi sancte Scripture sententie monstrant dicendo: Senectus uenerabilis est, non diuturna, neque numero annorum computata. Cani sunt autem sensus hominis, et etas senectutis uita immaculata . Hinc est ergo, quod ad Moysen Dominus dicit: Congrega mihi septuaginta uiros de senioribus Isrel, quos tu nosti quod senes populi sint . In quibus non aliud quam senectus mentis requiritur, cum tales  iubentur eligi qui senes sciuntur. Si enim senectus in eis corporis quereretur, a tantis sciri poterant, a quantis uideri. Dum uero dicitur, quos tu nosti quod senes populi sint, profecto liquet quia senectus mentis, non corporis eligenda denuntiatur. Talium quippe senum, sicut Scriptura demonstrat , consilium Roboam filius Salomonis respuit, et huiusmodi iuuenum consilium secutus, maximam partem regni paterni sua negligentia perdidit. Cui Dominus propter merita Dauid aui sui paruam regni particulam reseruauit. De eo quod scriptum est: ue terre, cuius principes mane comedunt , non de necessaria, sed de uoluptuosa comestione dicit Scriptura, sicut demonstrat Apostolus dicens: Carnis curam ne feceritis in desideriis  uel concupiscentiis . Quos enim a cura carnis in concupiscentiis refrenat, in necessariis quoque concedit. Deus omnipotens, qui per nos hec loquitur in auribus uestris, per se loquatur in cordibus uestris.





XIu. QUAE EXSEQUI DEBEAT EPISCOPUS, ET QUA CURA TUERI RES ET FACULTATES ECCLESIASTICAS.


 Hec specialiter exsequi debet episcopus iuxta sacras regulas. Missas publicas celebrare, sacrum chrisma regulariter consecrare, sanctum baptisma iuxta traditionem ecclesiasticam agere, et ut a presbyteris agatur prouidere. Presbyteros et diaconos, et reliquos ecclesiasticos ministros, statutis temporibus, quales precipiunt regule, sine ullius muneris acceptione ordinare. Synodos presbyterorum secundum sacros canones sine uenalitate habere. Ad prouincialem episcoporum synodum, et ad ordinationem episcopi, uocatus conuenire, uel pro se presbyterum aut diaconem, cum tractoria causas sue impossibilitatis exponente, uel cum regulari suo consensu dirigere. Clerum regulariter gubernare, et sicut sanctus Gregorius in pastorali Regula  dicit, eidem clero, tam in interioribus, quam et in corporalibus rebus, necessaria prouidere. Ecclesie, tam in luminaribus et ornamentis, quam et in edificiis, et in sartatectis, curam habere. Hospites et pauperes in constitutis singillatim hospitalibus recipere, et dicente Apostolo: Qui suorum, et maxime domesticorum, curam non habet, fidem negauit, et est infideli deterior , suorum domesticorum in ministrando necessaria curam habere. Monasteriorum in sua parochia, et ecclesiarum rusticanarum parochiarum, atque matriculariorum, secundum sacras regulas sollicitudinem gerere. Populo sue parochie uerbum Domini nuntiare, et uerbo atque exemplo subiectos sibi docere, et oratione consulere. In consignatione eorum, qui necdum  in frontibus ministerio episcopali sunt consignati, regulariter satagere, et in huius negotii circuitione, parochie, ultra debitum et necessarium modum, sicut sanctus decreuit Gregorius, presbyteros non grauare. Bonum testimonium etiam ab his qui foris sunt habere. Peccantibus et penitentibus secundum modum culparum regulariter penitentiam indicere, et post satisfactionem regulariter eos reconciliare. Omnis possessionis, que sub eius est potestate, prouidentiam gerere. Militiam ad defensionem sancte Ecclesie, secundum possibilitatis quantitatem, iuxta antiquam consuetudinem regie dispositioni exhibere, et secundum Domini iussionem, que Cesaris sunt Cesari, et Deo que Dei sunt reddere . Quia sicut sanctus Gelasius  facundissimus papa in decretis suis scribens ad Anastasium imperatorem dicit : »Duo sunt quibus principaliter mundus hic regitur, auctoritas sacra pontificum, et regalis potestas. Sed anto grauius est pondus sacerdotum quam regum,  quanto etiam pro ipsis regibus hominum in diuino reddituri sunt examine rationem.« Et tanto in humanis rebus regum cura est propensior quam sacerdotum, quanto pro honore et defensione ac quiete sancte Ecclesie, et rectorum ac ministrorum ipsius, et leges promulgando, ac militando, a Rege regum est eis cure onus impositum: sic actionibus propriis dignitatibusque distinctis, ut et Christiani reges pro eterna uita pontificibus indigerent, et pontifices pro temporalium rerum cursu regum dispositione uterentur; quatenus spiritalis actio carnalibus distaret incursibus, et militans Deo minime negotiis secularibus se implicaret, ac uicissim non ille rebus diuinis presidere uideretur, qui esset negotiis secularibus implicatus. Sanctus namque  Spiritus per eos qui cum Christo in celo regnant, et in terris miraculis coruscant, dixit, et usque ad nos scriptis peruenire fecit dicens : »Res et facultates ecclesiastice oblationes appellantur, quia Domino offeruntur, et uota sunt fidelium, ac pretia peccatorum, atque patrimonia pauperum. Si quis illa rapuerit, reus est damnationis Ananie et Saphire, et oportet huiusmodi tradere Satane, ut spiritus saluus sit in die Domini. Quod nostri gloriosi imperatores Carolus et Ludouicus in primo libro Capitulorum suorum ita inseruerunt : Quia, inquiunt, iuxta sanctorum Patrum traditionem nouimus res Ecclesie uota esse fidelium, pretia peccatorum, et patrimonia pauperum, cuique non solum habita conseruare,  uerum etiam multa, Deo opitulante, conferre optamus. Tamen ut ab ecclesiasticis de non diuidendis rebus Ecclesie suspicionem dudum conceptam penitus amoueremus, statuimus ut neque nostris, neque filiorum et Deo dispensante successorum nostrorum temporibus, qui nostram uel progenitorum nostrorum uoluntatem, uel exemplum imitari uoluerint, ullam penitus diuisionem aut iacturam patiatur.« Sanctus quoque Anacletus papa, ab ipso beato Petro apostolo presbyter ordinatus, postea in sede Romana successor illius factus episcopus, cum totius mundi sacerdotibus iudicauit : »Qui abstulerit, inquiens, aliquid patri uel matri, homicide particeps est. Pater noster sine dubio Deus est, qui nos creauit; mater uero nostra Ecclesia,  que nos in baptismo spiritaliter regenerauit. Ergo qui Christi pecunias et Ecclesie rapit, aufert uel predatur, homicida est, atque homicida ante conspectum iusti iudicis deputabitur. Qui rapit pecuniam proximi sui, iniquitatem operatur: qui autem  pecuniam uel res Ecclesie abstulerit, sacrilegium facit, et ut sacrilegus iudicandus est.« Item sanctus Urbanus papa et martyr : »Res et facultates ecclesiastice oblationes appellantur, quia Domino offeruntur, et uota sunt fidelium, ac pretia peccatorum, atque patrimonia pauperum. Si quis illa rapuerit, reus est damnationis Ananie et Saphire, et oportet huiusmodi tradere Satane, ut spiritus saluus sit in die Domini.« Et sanctus Lucius papa : »Rerum ecclesiasticarum et facultatum raptores a liminibus sancte Ecclesie anathematizatos apostolica auctoritate pellimus et damnamus, atque sacrilegos esse iudicamus: et non solum eos, sed et omnes consentientes eis, quia non solum qui faciunt rei iudicantur, sed etiam qui facientibus  consentiunt. Par enim pena et agentes et consentientes comprehendit. A qua pena consensus liberi esse non possunt illi, quorum ministerium est, et qui talia possunt prohibere, comprimere et emendare, et ea non student corrigere.« Et sanctus Gregorius in epistola ad Sabinum subdiaconum : »Sacrilegum, inquit, et contra leges est, si quis quod uenerabilibus locis relinquitur, praue uoluntatis studiis, suis tentauerit compendiis retinere.« Et S. Augustinus in sermone Euangelii sancti Ioannis dicit: »Fur sacrilegus loculorum sacrorum et Dominicorum est Iudas, et qui aliquid de Ecclesia furatur et rapit, Iude perdito comparatur.« Et item in sacris canonibus, sancto Spiritu dictatis, et Christi sanguine confirmatis,  scriptum est : »Si quis de potentibus clericum, aut quemlibet pauperiorem, aut religiosum exspoliauerit, et mandauerit ad ipsum episcopus ut eum audiat, si contempserit, inuicem mox scripta percurrant per omnes prouincie episcopos, et quoscunque adire potuerit, excommunicatus habeatur, donec audiat et reddat aliena.« Et item scriptum est : »Clerici etiam, uel seculares, qui oblationes parentum, aut donatas, aut testamento relictas, retinere presumpserint, aut id quod ipsi donauerunt ecclesiis uel monasteriis crediderint auferendum, sicut synodus sancta constituit, uelut necatores pauperum, quousque reddant, ab ecclesiis excludantur.« Unde summopere caueant potentiores quique, unusquisque in ordine et dignitate  sua, ne presumant, in damnationem suam res sibi ecclesiasticas, neque fatigent uel affligant inconsuetis consuetudinibus Dei ecclesias et loca sanctorum, scientes quia ut premisimus res ecclesiastice uota sunt fidelium, patrimonia pauperum, pretia peccatorum, et in tuitione atque defensione Christi consistunt, qui eas terre principibus, atque primoribus ad defendendum et conseruandum, non affligendum uel usurpandum siue presumendum commisit. Nam quecunque pretendatur a quocunque utilitatis siue necessitatis occasio, ille corda omnium conspicit, qui nouit cogitationes hominum, et remunerat actiones, et etiam cogitationes irremuneratas nullatenus derelinquet. Quocirca omnis qui uult  saluus fieri, et ab eterna morte liberari, et ad eternam uitam peruenire, attentissime cordis aure exaudiat quid sanctus Spiritus per eos locutus est, quibus dixit Dominus: Ecce ego uobiscum sum omnibus diebus usque ad consummationem seculi ; et: Non uos estis qui loquimini, sed Spiritus Patris uestri qui loquitur in uobis ; et: Quecunque alligaueritis super terram, erunt ligata et in celo, et quecunque solueritis super terram, erunt soluta et in celo ; et: Accipite Spiritum sanctum: quorum remiseritis peccata, remittuntur eis, et quorum retinueritis retenta sunt ; et: Qui uos audit me audit, et qui uos spernit me spernit . Dicunt enim illi, qui in celo regnant, et in terra miraculis coruscant,  qui et usque hodie nobiscum uiuunt, et cum successoribus nostris usque in perpetuum uiuent, quoniam apud Deum est merces eorum: »Si quis oblationes Ecclesie extra Ecclesiam accipere uel dare uoluerit, preter conscientiam episcopi, uel eius cui huiusmodi officia commissa sunt, nec cum eius uoluerit agere consilio, anathema sit .« Anathema autem interpretatur in Romana lingua alienatio, quia omnis talia faciens, quandiu in illis peccatis manet, licet nos episcopi, qui in apostolis et cum apostolis non nostro merito sed gratia diuina ligandi et soluendi potestatem accepimus, interdum tardi, interdum diuini sensus ignari, interdum que committuntur nescientes, aliquando etiam commissa ut expedit  corrigere non ualentes, que statuta sunt exsequi dissimulemus, uel etiam negligamus, ut talem hominem ab Ecclesia et fidelium societate excommunicantes non segregemus, iam tamen a sacris canonibus excommunicatus et predamnatus est, donec peccatum illud deserat, et per satisfactionem ecclesiasticam, et sacerdotalem reconciliationem, Domini gratiam et fidelium societatem recipiat. Et quicunque in peccatis suis et talibus sceleribus implicatus ante satisfactionem necessariam uitam istam finierit, communionem et societatem cum electis in regno Dei habere nullatenus poterit, nec de inferni penis et demonum societate unquam liberari ualebit. Denique duo capitula que sequuntur, ex edicto assumpta sunt ab Ansegiso  abbate, capitulorum imperialium ex diuersis synodis et placitis collectore, causa breuitatis in primo libro capitulorum, septuagesimo septimo et septuagesimo octauo, de non diuidendis rebus ecclesiasticis, et episcoporum electione, ex suprascriptis excerpta, in prefato libro inueniuntur. Quod edictum ex integro domnus Carolus Magnus imperator, cum interrogatione de chorepiscopis, per Arnonem archiepiscopum ad Leonem papam direxit, et ad eius consultum aliud edictum de non diuidendis rebus ecclesiasticis, et de episcoporum causis edidit, et apostolice sedis atque auctoritate sua confirmauit, et per omnes metropolitanas ecclesias imperii sui perpetuo seruanda direxit. Memorata itaque capitula  ita se habent : »Quia iuxta sanctorum Patrum traditionem nouimus res Ecclesie uota esse fidelium, pretia peccatorum, et patrimonia pauperum, cuique non solum habita conseruare, uerum etiam multa, Deo opitulante, conferre optamus. Tamen ut ab ecclesiasticis de non diuidendis rebus illius suspicionem dudum conceptam penitus amoueremus, statuimus ut neque nostris, neque filiorum et Deo dispensante successorum nostrorum temporibus, qui nostram uel progenitorum nostrorum uoluntatem, uel exemplum imitari uoluerint, ullam penitus diuisionem aut iacturam patiatur  Sacrorum quoque canonum non ignari, ut in Dei nomine sancta Ecclesia suo liberius potiatur honore, assensum ordini ecclesiastico prebemus, ut scilicet episcopi per electionem cleri et populi  secundum statuta canonum de propria diecesi, remota personarum et munerum acceptione, ob uite meritum et sapientie donum eligantur, ut exemplo et uerbo sibi subiectis usquequaque prodesse ualeant.« Et in eodem edicto unde hec fuerunt assumpta subsequitur: »Precipimus etiam omnibus ditioni nostre subiectis, ut nullus priuilegia ecclesiarum, monasteriorum, aut ecclesias diripere pertentet, quia sicut a sanctis Patribus instructi sumus, grauissimum peccatum hoc esse dignoscitur,« et cetera que sequuntur. Et in priuilegio Beluacensis Ecclesie, ab episcopis quatuor prouinciarum consensu domni Caroli nuper defuncti confirmato, hec continetur ad locum: »Potestas autem secularis, siue sit sublimitate donata aliqua, siue  in humili constituta loco, nullam in eis, nec in presenti nec in futuro, suscipiat contra sacras regulas dominationem, nec uiolenter inuadens, nec oblata suscipiens. Si quis uero regum, sacerdotum, et iudicium, atque secularium personarum, hanc constitutionis paginam cognoscens, contra eam uenire tentauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat. Et nisi uel ea que ab illo sunt male ablata restituerit, uel digna penitentia illicita acta defleuerit, a sacratissimo corpore ac sanguine Dei Domini Redemptoris nostri Iesu Christi alienus fiat, atque in eterno examine districte ultioni subiaceat. Cunctis autem eidem loco iusta seruantibus sit pax Domini nostri  Iesu Christi, quatenus hic fructum bone actionis recipiant, et apud districtum iudicem premia eterne pacis inueniant.« Et in priuilegio eiusdem Ecclesie a domno Nicolao papa confirmato hec continentur ad locum : »Nullus itaque regum, nullus iudicum, nullus cuiuscunque secularis potentie dignitate fultus, in rebus prefatorum cenobiorum, uel uillis, uel agris, uel mancipiis, uel quidquid ad eadem monasteria collatum fuerit, potestatem habeat uel dominandi, uel accipiendi, uel auferendi, preter episcopum Beluacensis Ecclesie, qui per tempus fuerit eidem prelatus Ecclesie. Sed quidquid uel in auro, uel in argento, uel in quacunque supellectili, uel in omni facultatis substantia,  ipsis est monasteriis hodie delegatum, uel futuris temporibus fuerit collatum, episcopi Beluacensis distributioni et ordinationi fiat subiectum, nec alterius potestatis ius uel dominatio super eis potestatem aliquam, nisi quantum diuina auctoritas et lex et iustitia permittet, obtineat. Si quis autem temerario ausu, magna paruare persona, contra hoc nostrum apostolicum decretum agere presumpserit, sciat se anathematis uinculo esse innodatum, et a regno Dei alienum, et cum omnibus impiis eterni incendii supplicio condemnatum. At uero qui obseruator exstiterit precepti huius, gratiam atque misericordiam uitamque eternam a misericordissimo Domino Deo nostro consequi mereatur.« Et sanctus Gregorius in decretali epistola,  in partes Grecie pro quibusdam commotionibus directa, ita dicit ad locum: »Si qui uero sunt, qui dicunt, quia compulsus quispiam necessitate, si anathematizauerit, anathematis uinculo non tenetur, ipsi sibi testes sunt quia Christiani non sunt, quia ligamenta sancte Ecclesie uanis se estimant conatibus soluere, ac per hoc nec absolutionem sancte Ecclesie, quam prestat fidelibus, ueram putant, si ligaturas eius ualere non estimant. Contra quos diutius disputandum non est, quia per omnia despiciendi et anathematizandi sunt, et unde se fallere ueritatem credunt, inde in peccatis suis ueraciter ligantur. Eosque et ego, et omnes catholici episcopi, atque uniuersa Ecclesia anathematizamus, quia ueritati contraria sentiunt, et contraria loquuntur.«  Unde magnopere dilectissimo domno nostro regi curandum est, ne suggestione uel postulatione quorumcunque hominum contra hec sancti Spiritus decreta faciat, uel fieri de ecclesiasticis rebus consentiat: maxime post hanc uisitationem Dei, qua per confessionem, et penitentiam, et reconciliationem sacerdotalem illum credimus emendatum: quia magna est contra peccatum uirtus penitentie, sed ei qui in eadem penitentia perseuerat, quia scriptum est: Qui perseuerauerit usque in finem hic saluus erit ; et item scriptum est: Qui baptizatur a mortuo, et iterum tangit eum, quid proficit lauatio illius ? Mortuum quippe est omne opus peruersum quod pertrahit ad mortem, quodque iustitie non uiuit. Baptizatur ergo a  mortuo et iterum tangit eum, qui praua opera, que se egisse meminit, deplorat, sed in eisdem se iterum post lacrymas implicat. Anima itaque quelibet eiusdem mortui lauatione non proficit, que hoc iterum faciendo quod planxit, nec per lamenta penitentie ad rectitudinem iustitie exsurgit. Penitentiam enim uere agere est commissa plangere, et iterum plangenda declinare. Prouidendum est igitur carissimo domno nostro regi, quod Dominus dominorum et Rex regum etiam ipsi et unicuique nostrum, quin et omni homini sine exceptione alicuius persone, quia ut Scriptura dicit: Non est personarum acceptor Deus , dicit, quod longe ante cuidam in Euangelio dixerat: Ecce sanus factus es: iam noli peccare,  ne deterius tibi aliquid contingat . Sed et praua sibi suggerentes non obaudiat, dicente Apostolo: Non solum qui faciunt, sed qui consentiunt facientibus, digni sunt morte . Episcopo etiam nuper ordinato agere talia uel talibus consentire non precipiat, unde se ipsum perdat, et coram Deo ecclesiasticam gratiam amittat. Cum coram omnibus et electoribus et ordinatoribus suis districtissime professus ante ordinationem suam fuerit, et propria manu subscripserit sacras regulas sanctorum conciliorum, quantum scierit et potuerit, seruaturum. Qui sacri canones spiritu Dei conditi, et totius mundi  reuerentia consecrati ita decernunt: Si quis contra suam professionem uel suam scripturam uenerit in aliquo, ipse se honore priuabit. Qui autem res et facultates ecclesiasticas Beluacensis Ecclesie ipsius consensu uel fauore pessumdare presumpserint, qui auctoritatem eas illis dare uel consentire non habuit, sollicitissime caueant, ne suprascriptas sacrorum canonum sententias, ab omnibus nobis episcopis, ad quorum notitiam ipsorum sacrilegia peruenerint intentatas, suscipiant, et ab omni Christianorum societate modis omnibus separentur.





Xu. DE PRESBYTERIS CRIMINOSIS, de quibus approbatio non est.


 CAP. I. Quid de presbyteris criminosis, de quibus approbatio non est, agendum sit, in libro primo Capitulorum domni Caroli imperatoris augusti capite trigesimo quarto scriptum est : Hoc nobis magno cum studio retractandum est, quid de illis presbyteris criminosis, unde approbatio non est, et semper negant, faciendum sit. Nam hoc sepissime a nobis ac predecessoribus nostris uentilatum est, sed non ad liquidum hactenus diffinitum. Unde ad consulendum Patrem nostrum Leonem papam sacerdotes nostros misimus, et quidquid ab eo uel a suis perceperimus, uobis una cum illis quos misimus renuntiare non tardabimus. uos interim uicissim tractate attentius, quid ex his uobiscum constituamus, una cum predicti sancti Patris  institutionibus, ut murmur cesset populi, et nos his fauentes illesi, Domino auxiliante, ab utrisque maneamus. Sequitur confirmatio memorata de sacerdotum purgatione, capite in eodem libro trigesimo quinto.

CAP. II.  Omnibus uobis uisu aut auditu notum esse non dubitamus, quod sepissime suadente antiquo hoste sacerdotibus crimina diuersa obiiciuntur. Sed quoniam qualiter ex eis ab his rationabilis examinatio et satisfactio fiat, licet de rationabili examinatione et satisfactione presbyterorum, tempore bone memorie domni genitoris mei Pippini, siue priscis temporibus a sanctis Patribus et a reliquis bone deuotionis hominibus sepissime uentilatum fuerit, nos tamen pleniter et ad liquidum diffinitum reperire minime quiuimus.  Nostris quippe temporibus idipsum a sanctis episcopis, et reliquis sacerdotibus, et ceteris ecclesiastice dignitatis ministris, nostris in regnis, seu in aliis degentibus, nobisque una cum eis agentibus sepissime, propter multas et nimias reclamationes, que ex hoc ad nos ex diuersis partibus uenerunt, uentilatum est. Sed qualiter consultu domni et Patris  nostri Leonis apostolici, ceterorumque Romane Ecclesie episcoporum, et reliquorum sacerdotum, siue Orientalium et Grecorum patriarcharum, et multorum sanctorum episcoporum, et sacerdotum, necnon et nostrorum episcoporum omnium, ceterorumque sacerdotum ac Leuitarum auctoritate et consensu, atque reliquorum fidelium et cunctorum consiliariorum nostrorum consultu diffinitum est, uobis omnibus ordinis utriusque ministris scire uolumus. Statutum est namque, ratione et necessitate ac auctoritate predicta, consultu omnium, ut quotiescunque cuiquam sacerdoti crimen imponitur, si ipse accusator talis fuerit, ut recipi debeat , si autem, ut  dictum est, ille accusator, qui canonice recipiendus est, eum cum legitimo numero uerorum et bonorum testium approbare in conspectu episcoporum poterit, tunc canonice diiudicetur, et si culpabilis inuentus fuerit, canonice damnetur. Si uero cum supra scripto pretextu approbare ipse accusator minime potuerit, et hoc canonice diffiniatur.

CAP. III.  Ipse ergo sacerdos, si suspiciosus aut incredibilis suo episcopo, ac reliquis suis consacerdotibus, siue bonis et iustis de suo populo uel sua plebe hominibus fuerit, ne in crimine, aut in predicta suspicione remaneat, cum tribus aut quinque uel septem bonis ac uicinis sacerdotibus, exemplo Leonis pape, qui duodecim episcopos in sua purgatione habuit, uel eo amplius, si suo episcopo  uisum fuerit, aut necesse propter tumultum populi id esse perspexerit, cum aliis bonis et iustis hominibus, se sacramento coram populo super quatuor Euangelia dato, purgatum ecclesie suus reddat episcopus.

CAP. Iu.  Si quis autem scire desiderat, quales accusatores ac testes ad accusationem sacerdotum recipi debeant, et quid de accusatore faciendum  sit, pleniter in canonibus et legibus, quibus una cum sacris canonibus sancta moderatur Ecclesia, reperire poterit. uidelicet, quos publice leges ad accusationem uel ad testificationem admittunt, tales admittantur, et quales publice leges non admittunt, non recipiantur, id est, infamie maculis aspersi non admittuntur ad accusationem; sed tamen omnibus, quibus accusatio denegatur, in causis propriis accusandi licentia non est deneganda: et suspecti gratie testes, et illi uel maxime, quos accusator de sua domo produxerit, uel uite humilitas infamauerit, uel infra annos quatuordecim etatis sue, non admittantur.

CAP. u. Qui testes, ut lex Theodosii precipit, priusquam de causa interrogentur, sacramento debent constringi, ut iurent se nichil falsi esse dicturos,  et honestioribus magis quam uilioribus testibus fides debet admitti. Unius autem testimonium, quamlibet splendida et idonea uideatur esse persona, nullatenus audiendum. Et lex ualentiniani et Theodosii precipit  ut in criminalibus causis, uel obiectionibus, per mandatum nullus accuset, nec si per rescriptum principis hoc potuerit impetrare: sed ipse, qui crimen intendit, presens per se accuset in scriptione premissa. Iudices autem puniendi sunt, et damnandum officium, si forte tacuerint, si innocentem, nisi premissa inscriptione, subdendum crediderint questioni. Si autem clerici in ecclesiasticis causis testimonium apud ecclesiasticos dixerint, per compromissi uinculum episcopale iudicium non adeundum,  lege Maioriani abrogatum est.

CAP. uI. Et quia secundum sacras leges sententia sine scripto dicta, nec nomen sententie habere merebitur; et iuxta legem ualentiniani et ualentis , »nisi inscriptione celebrata, reum quemquam non fieri, nec ad iudicium exhiberi, quia sicut conuictum pena constringit, ita et accusatorem, si non probauerit quod obiecit;« et legibus constitutum est, ut scriptura prolator affirmet, cuius si non astruxerit ueritatem, ut falsitatis reum esse retinendum; et criminis, quod probare nequiuerunt, delatores ut periuri ac falsitatis rei damnandi sunt, sicut lex Honorii et Theodosii decreuit : Clericos, inquiens, non nisi apud episcopos accusari conuenit. Igitur si  episcopus, presbyter, diaconus, et quicunque inferioris loci Christiane legis minister apud episcopos, siquidem alibi non oportet, a qualibet persona fuerint accusati, siue ille sublimis uir honoris, siue ullius alterius dignitatis, qui hoc genus illaudabilis intentionis arripiet, nouerit docenda probationibus, monstranda documentis, se debere inferre.

CAP. uII. Si quis ergo contra huiusmodi personas non probanda detulerit, auctoritate huius sanctionis intelligat se iacture fame proprie subiacere, ut damno pudoris, existimationisque dispendio, discat sibi aliene uerecundie impune insidiari, saltem de cetero non licere. Nam sicut episcopos, presbyteros, diaconos, ceterosque, si his obiecta comprobari  potuerint, maculatos ab Ecclesia equum est remoueri, ut contempti posthac, et misere humilitatis inclinati despectu, iniuriarum non habeant actionem; ita similis uideri debet iustitie, quod appetite innocentie moderatam deferri iussimus ultionem. Ideoque huiusmodi duntaxat causas episcopi sub testificatione multorum acta audire debebunt. Et sacri Carthaginenses canones inter accusatores clericorum, et accusatos clericos ordinem, qualiter excommunicationis damnatio, uel examinationis purgatio agi debeat, manifeste diffiniunt, scilicet »ut presbyter, uel inferioris gradus clericus accusatus apud proprium episcopum, et accusator in eo loco, uidelicet in eadem parochia, unde est ille qui accusatur, locum sibi eligat proximum, quo non sit difficile  testes producere, ubi causa finiatur. Et hinc leges dicunt : Criminum discussio ibi agitanda est, ubi crimen admissum est. Nam alibi criminum reus prohibetur audiri.« Illi uero qui pulsatus fuerit, si iudicem, id est episcopum suum, suspectum habuerit, licet appellare, scilicet ad finitimos episcopos ipsius prouincie, ut Sardicenses et Carthaginenses canones decreuerunt, uel ad metropolitanum episcopum iuxta Antiochenum concilium, siue ad prouincialia concilia, sicut sacri Niceni et Antiocheni canones constituerunt, et sicut Africanum concilium in epistola ad Celestinum papam ostendit, uel a decreto episcoporum numero secundum Carthaginense concilium, uel a iudicibus, siue quos iuxta Africanos canones primas ille dederit,  siue quos ipse cum episcopi sui consensu delegerit, a quibus prouocari non licet, regulariter iudicetur.

CAP. uIII. Constat igitur, si iuxta concilium Antiochenum, ab uniuersali magna synodo Chalcedonensi fauorabiliter in actione duodecima receptum et collaudatum, perfectum concilium illud est, ubi interfuerit metropolitanus antistes, multo magis perfectum et tenendum atque sequendum est precedens capitulum de presbyterorum comprobatione uel purgatione, consultu sedis apostolice, et tantorum episcoporum, ac ceterorum ecclesiasticorum ministrorum, Deique fidelium consensu firmatum, sicuti uoce magni et orthodoxi imperatoris legimus attestatum, et per tanta tempora sequentium episcoporum usu et consuetudine roboratum. Hanc auctoritatem  in depositione criminosorum presbyterorum, uel purgatione criminatorum, more consuetudinario secuta est generaliter Cisalpina Ecclesia catholica iam per septuaginta et eo amplius annos.

CAP. IX. Et de consuetudine sanctus Augustinus, a sede apostolica, sancto Celestino scribente, inter optimos Ecclesie computatus magistros, in libro quarto de Baptismo dicit : »Plane uerum est, quia ratio et ueritas consuetudini preponenda est, sed cum consuetudini ueritas suffragatur, nichil oportet firmius retineri.« Ostendendum est igitur, si ratio et ueritas atque auctoritas huic consuetudini suffragatur. Scriptum est in mystica Nicena synodo : »Interdixit per omnia magna synodus, non  episcopo, non presbytero, non diacono, nec alicui omnino, qui in clero est, licere subintroductam habere mulierem, nisi forte matrem, aut sororem, aut amitam, uel eas tantummodo personas, que suspiciones effugiunt.« Hinc ualens, Gratianus, et ualentinianus Augusti et Christiani imperatores decreuerunt legem , cuius interpretatio talis est: Quicunque clericatus utuntur officio, extranearum mulierum familiaritatem habere prohibentur: matrum, sororum, uel filiarum sibi solatia intra domum suam nouerint tantum esse concessa.

CAP. X. Sed quia sub occasione istarum personarum, alie mulieres subintroduci ceperunt, sancti Africani canones decreuerunt , ut nec ipsi  episcopi, aut presbyteri, soli habeant accessum ad uiduas, uel uirgines, uel ad quascunque feminas, sed ubi aut clerici presentes sunt, aut graues aliqui Christiani. Unde sicut beatus Gregorius ad ministros Ecclesie Romane scripsit , beatus Augustinus nec cum sorore habitare consensit dicens: »Que cum sorore mea sunt, sorores mee non sunt.« Et ex hoc dicit sanctus Gregorius: Docti ergo uiri cautela magna nobis debet esse instructio. Nam incaute presumptionis est, quod fortis pauet, minus ualidum non timere. Sapienter enim illicita superat, qui didicerit etiam non uti concessis. Et ex hoc in lege Iustiniani decretum est, cap. 475, ut si quis mulierem in sua domo habuerit, que potest suspicionem inferre turpitudinis, et ille a conclericis  suis audierit, quod cum tali muliere non debeat habitare, si noluerit eam sua domo repellere, uel accusatore immergente probatus fuerit inhoneste cum tali muliere uersari, tunc episcopus secundum ecclesiasticos canones a clero eum repellat.

CAP. XI. Et in synodis Romanis Eugenii et Leonis quarti decretum est: »Si quispiam sacerdotum, id est episcopus, presbyter, uel etiam subdiaconus, de quacunque femina crimine fornicationis suspectus, post primam, secundamque et tertiam admonitionem metropolitani, uel alterius episcopi, aut eius cui subiacere uidetur, inueniatur famulari cum ea, uel aliquo modo conuersari, canonice iudicetur. Quapropter unusquisque episcopus in tali re studiose ac  diligenter curam habere debet, ne Ecclesia Christi a propriis possit sordidari ministris, quia cum propriam uxorem habere non permittitur, maxime ab omni femina sit abstinendus.« Proinde de concubitu presbyterorum cum feminis, per parochianos uel uicinos cuiuscunque presbyteri inquirere non nobis est laborandum. Abolita enim est uetus heresis, que cynica, id est canina, propter impudentiam fuerat appellata, dicens concubitum esse naturalem, et ob id agendum sine uerecundia publice: cum legamus primos homines mox post peccatum inobedientie sensisse concupiscentiam in membris genitalibus, et a mutuis conspectibus ea contexisse. Nam licet humane mentis cecitas, in operatione turpitudinis,  diuinis et angelicis, atque sanctorum qui in celis sunt, oculis abscondi non possit, tamen etiam quilibet rusticanus, concumbens etiam cum propria coniuge, prout potest, plurimorum deuitat aspectus. Quanto magis prebyter, si sensum hominis habet, malum agens curabit abscondere, propter quod patefactum, scit se non solum ecclesiasticum gradum amittere, sed et sua que habet ex facultatibus Ecclesie perdere. Non igitur de hoc uerecunde queremus, quod et Apostolus non nudo sed uelato nomine loquens apud legitime coniugatos, studuit appellare dicens: Et ne quis circumueniat in negotio fratrem suum . Tantummodo autem de accessu et frequentatione ac cohabitatione presbyterorum contra canonicum interdictum cum feminis, si inde  fuerint accusati, est inquirendum. Quia, ut sanctus Ambrosius dicit : »Iudicis non est sine accusatore damnare, quia et Dominus Iudam cum fur esset, quoniam non est accusatus, minime abiecit.«

CAP. XII. Qualis ergo debeat esse ordo in accusatione et diiudicatione, sanctus Augustinus exponens sententiam Apostoli: Si quis frater nominatur fornicator, etc., ostendit : »Noluit, inquit Apostolus, hominem ab homine iudicari ex arbitrio suspicionis, uel etiam extraordinario usurpato iudicio, sed potius ex lege Dei, siue secundum ordinem Ecclesie, siue ultro confessum, siue accusatum atque conuictum, eam nominationem uolens intelligi, que fit in quemquam, cum sententia  ordine iudiciario, et cum integritate profertur. Nam si nominatio sola sufficit, multi damnandi sunt innocentes, quia sepe falso in quemquam crimen nominatur.« Qualiter autem sententia ordine iudiciario et cum integritate proferenda sit, sacri canones, ut supra dictum est, et sanctus Gregorius, qui frequenter in epistolis suis causas ministrorum ecclesiasticorum legaliter et regulariter precipit diffiniri, in commonitorio Ioanni Defensori eunti in Hispanias dato demonstrat dicens : »Diligenter querendum est, primum, si iudicium ordinabiliter est habitum, aut si alii accusatores, alii testes fuerunt. Deinde causarum qualitas, si digna exsilio uel depositione fuit, aut si eo presente sub iureiurando contra eum testimonium dictum est, si  scriptis actum est, uel ipse accusatus licentiam respondendi et defendendi se habuit. Sed et de personis accusantium ac testificantium subtiliter querendum est, cuius uite, cuius conditionis cuiusque opinionis, aut ne inopes sint, aut ne forte aliquas contra predictum episcopum inimicitias habuissent, et utrum testimonium ex auditu dixerunt, aut certe se scire specialiter testati sunt, si scriptis iudicatum est, et partibus presentibus sententia recitata est.« Sic et leges diffiniunt, ut nemo per alium quemquam accusare, uel quis accusari possit, nisi forte ingratum libertum patronus accuset: et ut in causa capitali absens nemo damnetur, nisi delegata secundum canones cognitione adesse prouocatus neglexerit,  glexerit, ut dilationem sententie de absentia non lucretur.

CAP. XIII. A quibus accusatio uel testimonium debeat recipi, sancti Africani canones patenter ostendunt, id est, quos publice leges ad accusationem, uel ad testimonium recipiunt, sicut plenius ac latius ex eodem concilio, et ex legibus, non longe supra ostendimus de secularibus hominibus. De sacris autem ordinibus sanctus Gelasius in decretis suis dicit: »Ne clericorum quisquam se huius offense futurum confidat immunem, si in his que salubriter sequenda deprompsimus, siue episcopum, siue presbyterum, siue diaconum uiderit excedentem, non protinus ad aures nostras deferre curauerit, probationibus duntaxat competenter exhibitis, ut transgressoris  ultio fiat, et ceteris interdictio delinquendi.« Et sacri Africe prouincie canones, et lex Iustiniana decernunt: Clerici de iudicii sui cognitione non cogantur in publico dicere testimonium, non autem in ecclesiastico iudicio dicere testimonium prohibentur. Sicut etiam de episcopis in Chalcedonensi concilio legimus. Unde in synodis Romanis ab Eugenio et Leone quarto celebratis decretum est: Quanquam sacerdotum testimonium credibile habeatur, tamen ipsi in secularibus negotiis pro testimonio, aut conficiendis instrumentis, non rogentur, quia eos in talibus rebus esse non conuenit. Si autem euentu aliquo cause interfuerint, et aliquid uiderint aut audierint, ubi nulle ad illud idonee secularium inueniantur persone, ne ueritas occultetur, et malus  ut bonus existimetur, in prouidentia proprii sit episcopi, ut aut coram se et competentibus iudicibus, aut aliter ueritatem honorifice testificentur. Et huic sententie Iustiniana lex consonat.

CAP. XIu. De numero testium in lege statutum est, quod et in Euangelio est confirmatum, ut in ore duorum uel trium testium stet omne uerbum. Et Apostolus Timotheo precipit, in cuius persona, ut beatus Leo dicit, omnium Christi sacerdotum numerus eruditur, ut accusatio aduersus presbyterum non recipiatur, nisi sub duobus uel tribus testibus . Et sacrum Nicenum concilium , neophytum episcopum, a duobus uel tribus testibus redargutum, a clero abstinere precipit. Sed quia in historia Susanne duos testes, qui idonei  populis uidebantur, et in historia Nabuthe, sed et in historia passionis Domini, duos testes dixisse falsum testimonium legimus, maiores nostri, preter accusatores in accusatione presbyterorum, de numero testium idoneorum auctoritatem legum sequendam uoluerunt, ut septem testes idonei requirantur, et si ratio uel causa cegerit, quatuordecim uel uiginti et unus testes querantur, ut ueritas patefacta monstretur. Qui testes ad exemplum Danielis, sicut et leges precipiunt, examinandi sunt, quoniam ipsa prophete examinatio iam quibusdam nota est, et sepe inuenti sunt pretio conducti et conspirati ad dicendum mendacium, et sepe quidam inuidia uel odio ad presbyterum accusandum emergunt, et  testes mendaces producunt, quia, ut sanctus Augustinus dicit, noua morborum genera noua querere cogunt medicatorum experimenta.

CAP. Xu. A maioribus nostris accepimus ut exceptis accusatoribus, septem sint testes idonei, qui testimonium suum per sacramentum uerum esse confirment, ex quibus sex iurent, et septimus, si ratio uel qualitas persone permittit, ad iudicium exeat quod illi sex inde ueritatem per sacramentum dixerint. Et sic de comprobato presbytero Apostoli sequatur sententia: Si quis non obedit uerbo nostro, siue per epistolam, siue per uerbum, hunc notate, et nolite commisceri cum eo , et reliqua. Et sanctus Leo papa in decretis suis ad uniuersos episcopos per uniuersas prouincias constitutos  dicit : »Hoc admonitio nostra denuntiat, quod si quis fratrum contra hec constituta uenerit, uel uenire tentauerit, et prohibita fuerit ausus admittere, a suo se nouerit officio submouendum, nec eum communionis nostre futurum esse consortem, qui socius esse noluit discipline,« et reliqua. Sed et beatus Augustinus suo archiepiscopo Xantippo de Abundantio presbytero sue parochie ita scripsit ad locum : »Qui cum non ambularet uias seruorum Dei, non bonam famam habere ceperat: qua ego conterritus, non tamen temere aliquid credens, sed plane sollicitior factus, operam dedi, si quo modo possem ad aliqua male conuersationis eius certa indicia peruenire. Ac primo comperi eum pecuniam cuiusdam rusticani diuino apud  se commendato interuertisse, ita ut nullam inde posset probabilem reddere rationem. Deinde conuictus atque confessus est, cum secum nullum clericum haberet, se apud quamdam male fame mulierem, et prandisse, et cenasse, et in una et eadem domo mansisse: nam que negauit, Deo dimisi; que occultare permissus non est, iudicaui.« Hoc modo ueritate comperta, de cohabitatione interdicta cum mulieribus conuictus presbyter, legaliter et regulariter sacerdotali in istis Gallicis regionibus priuatur officio, sicut Zosimus papa decreuit dicens : »Sciat quisquis hoc, postposita Patrum et apostolice sedis auctoritate, neglexerit, a nobis districtius uindicandum, ut loci sui minime dubitet sibi non constare rationem, si hoc putat post tot  prohibitiones impune posse tentari. Contumelie enim studio fit, quidquid interdictum toties usurpatur.«

CAP. XuI. Si autem mala fama ex ueri similitudine per parochias nostras de presbytero exit, et accusatores atque testes legales non esse deprehenduntur, uel rei falsitatis conuincuntur, legaliter ac regulariter eis multatis, ne infirmorum corda de mala fama presbyteri percutiantur, et ne uituperetur ministerium nostrum, neque securiores presbyteri existentes licentius in peccatum labantur, secundum decretum Gregorii iunioris , est iusiurandum in medio, ut habeat male fame presbyter in sacramento purgationis sue eum  testem, quem habebit et iudicem. Et quoniam frequenti experimento probatum est, presbyterum a diabolo in fornicationem uel adulterium persuasum, procliuem ad periurium, et legalis atque euangelica seu apostolica atque canonica auctoritas trium testium testimonium recipit ad condemnationem , non ab re uisum est patribus nostris, si recipiatur ad purgationem. In historia quoquo sacra, et in epistola beati Gregorii ad Theoctistam patriciam legimus , beatum Petrum apostolorum primum, cum a fidelibus reprehensus fuit cur ad gentiles intrasset, humili eos ratione placasse, atque in causa reprehensionis sue etiam testes adhibuisse dicens: uenerunt autem mecum et sex fratres isti . Et Carthaginenses canones  decernunt , ut si presbyteri, uel diaconi fuerint accusati, adiuncto sibi ex uicinis locis proprius episcopus legitimo numero collegarum, id est una secum in presbyteri nomine sex, in diaconi tres, auctoritati conuenire maiores nostri duxerunt, sicut supra ostendimus, in capitulo, tempore domni Caroli imperatoris Augusti, apostolice sedis et episcoporum auctoritate decreto, ut si presbyter infamatus fuerit, et accusatores uel testes idonei defuerint, secundum qualitatem uel quantitatem cause atque persone, et utilitatem ac sanationem cordium infirmorum, aut cum aliis duobus testibus, ac cum aliis sex testibus, seipsum sacramento a mala opinione purget.

CAP. XuII. Et non est contrarium decreto Gregorii  iunioris, si plures testes ad purgationem infamati presbyteri requiruntur, quia scribens idem pontifex ad Bonifacium Moguntinum episcopum per Denualdum presbyterum dicit : »Ut si probari idoneis testibus presbyter infamatus nequiuerit, sit iusiurandum in medio, et non diffiniuit, utrum ipse solus, an cum aliis iuret. Si enim beatissimus Petrus apostolorum primus famam suam, quasi contra preceptum fecerit Domini dicentis: In uiam gentium ne abieritis, et in ciuitates Samaritanorum ne intraueritis , quoniam nondum a Deo per multos propalata erat preceptio Christi iubentis: Ite, docete omnes gentes, baptizantes eos , cum sex testibus expurgauit , non uidetur esse contra auctoritatem, si presbyter  cum tot testibus collegis suis suam opinionem studet purgare, ad quod iudicibus episcopis iubetur per sacros canones iudicari, precipiente Apostolo, ut sine offensione omnibus simus, et ne pereat in nostra conscientia frater, propter quem Christus mortuus est . Et item: Sic enim peccantes in fratres, et percutientes conscientiam ipsorum infirmam, in Christum peccatis . Et ideo repleti Spiritu sancto statuerunt sancti patres nostri, ut ministri altaris mulieribus non cohabitent, neque subintroducant secum mulieres, ne uel concupiscentia conscientiam suam urant, uel consensu pessimo polluant, et ne uel mala suspicione infirmorum conscientias maculent. Quoniam Augustino docente sanctorum,  quibus Dominus dicit: Sancti estote , conuersatio non solum sancta debet esse, sed et cauta: ne forte cum mala non sit per lasciuiam, sit mala per negligentiam.«

CAP. XuIII. De interdicto canonico aduersus presbyterum, et interrogandi sunt testes, et conuictus uel confessus, iudicandus est presbyter. Et quoniam experti sumus, quosdam presbyteros ad inuicem conspirasse, ut se mutuo in sua purgatione adiuuent, reuera quidem noceant, non incongrue uisum est decessoribus ac predecessoribus nostris, ut cum in credibili misso episcopi, presbyteri, qui in purgatione infamati sacerdotis una cum eo ad iusiurandum se obtulerunt, talem examinationem per uicarium infamati presbyteri recipiant, ut in sacramento  se Deo non perdant, sicut quosdam hinc iam de periurio reuictos et degradatos comperimus, uel ut decernunt canones. Episcopus, inquiunt, aut presbyter, aut diaconus, qui in fornicatione, aut periurio, aut furto captus est, deponatur, non tamen communione priuetur. Dicit enim Scriptura: Non uindicabit Dominus bis in idipsum . Hec de testibus, uel ad probationem uel ad purgationem presbyteri maiores nostri secundum tramitem Scripturarum predicationemque maiorum tenenda uiderunt, et sequenda nobis suis posteris reliquerunt, secundum uerba beati Gelasii : »Quidquid, inquit, pro fide, pro ueritate, pro communione catholica atque apostolica secundum Scripturarum tramitem predicationemque maiorum  patres nostri, catholici uidelicet doctique pontifices, facta semel congregatione sanxerunt, inconuulsum uoluerunt deinceps firmumque constare, nec in eadem hac causa denuo que prefixa fuerant retractari qualibet recenti presumptione permiserunt: sapientissime prouidentes, quoniam si decreta salubriter cuiquam liceret iterare, nullum contra singulos quosque prorsus errores stabile persistere. Ecclesie constitutum, ac semper iisdem furoribus recidiuis omnis integra diffinitio turbaretur.«

CAP. XIX. Quod quidam dicunt, quia parochiani et subiecti presbytero uel episcopo, eum non ualeant regulariter accusare, ut scriptum est: Umbra aliorum umbram suam protegunt , ne ad eos ualeat peruenire, quod in alios conantur defendere.  Quorum defensio cassatur auctoritate et ratione. Auctoritate quidem, qua dicitur uoce sancti uiri: Si aduersum me terra mea clamat, et cum ipsa sulci eius deflent. Si fructus eius comedi absque pecunia, et animam agricolarum eius affixi, pro frumento oriatur mihi tribulus, et pro hordeo spina . »Terra, inquit, sanctus Gregorius , contra possessorem suum clamat, si contra eum qui sibi preest, aliquid iniustum, uel priuata domus, uel sancta Ecclesia murmurat. Clamare quippe terram est, contra regentis iniustitiam rationabiliter subiectos dolere.« Omnis ergo qui preest, si peruersa in subditis exercet, contra hunc terra clamat, et sulci deflent, quia contra eius iniustitiam  rudes quidem populi in murmurationis uocibus erumpunt, sed perfecti quique pro prauo eius opere se in fletibus affligunt. Cum clamante ergo terra sulcos plangere est, per hoc unde multitudo fidelium iuste contra rectorem queritur, uberioris uite homines ad lamenta peruenire, et reliqua, que lector in suo loco plenius preualet inuenire. Et longe ante, sanctus Bonifacius ad episcopos per Gallias et septem prouincias constitutos , de Maximo a suis comprouincialibus et subditis accusato, et sanctus Gregorius de Bonifacio Regitane Ecclesie a suis clericis et subditis eque accusato, ad Sabinum et plures episcopos, pro causa diligenter inquirenda epistolas misit, et de Lucilli episcopi accusatione inquisitionem regulariter  facere precepit, uelut in eius Regesto lector inueniet . Et si de episcopis ita admissa sunt, de presbyteris, uidelicet secundi ordinis uiris non dimittenda sunt.

CAP. XX. uerum quia non solum in doctorum secularium litterarum dogmatibus, sed et in sanctis Scripturis a contrario quedam diffinienda inuenimus, sicut ex luce obscuriores tenebre iudicantur, ex sententia diuina conferenda est causa ecclesiastica. Ait enim Dominus discipulis: uos mihi testimonium perhibebitis, qui ab initio mecum estis , quoniam absque ulla ambiguitate predicare ualebant, que apud illum uiderunt et audierunt. Unde bene Petrus alium pro Iuda ordinare uolens apostolum, talem uoluit eligere, qui cum eis fuerit,  ex quo intrauit et exiuit inter eos Dominus iehsu, et non alium . Sic econtra tales debent audiri accusatores ac testes de uita et conuersatione presbyteri, qui eius uitam et conuersationem nouerunt in omni tempore, ex quo intrauit et exiuit cum eis presbyter illis et prepositus ordinatus. Sufficiant ergo, ad refellendam uanam opinionem eorum, qui dicunt quoniam a suis ouibus uel subiectis prelatus regulariter accusari non ualeat, hec tanta et talia testimonia.

CAP. XXI. Ceterum quoniam quidam quasi in auctoritate proferunt sanctum Siluestrum papam decreuisse talia, que catholica Ecclesia inter synodalia decreta non computat, que maiores nostri inde nobis tenenda suis posteris reliquerunt, hic necessarium  ponere duximus. Scriptum namque est in quodam sermone, sine exceptoris nomine de gestis sancti Siluestri excepto, quem Isidorus episcopus Hispalensis collegit cum epistolis Romane sedis pontificum a sancto Clemente usque ad beatum Gregorium, eumdem sanctum Siluestrum decreuisse, »ut nullus laicus crimen clerico audeat inferre, et ut presbyter non aduersus episcopum, non diaconus aduersus presbyterum, non subdiaconus aduersus diaconum, non acolytus aduersus subdiaconum, non exorcista aduersus acolytum, nec lector aduersus exorcistam, non ostiarius aduersus lectorem det accusationem aliquam, et non damnetur presul nisi in septuaginta duobus. Neque presul summus a  quoquam iudicetur, quomodo scriptum: Non est discipulus super magistrum . Presbyter autem cardinalis nisi in quadraginta quatuor testibus non damnabitur. Diaconus cardinarius constitutus urbis Rome nisi in uiginti sex non condemnabitur. Subdiaconus, acolytus, exorcista, lector, ostiarius, nisi, sicut scriptum est, in septem testibus non condemnabitur. Testes autem et accusatores sine aliqua sint infamia, uxores ac filios habentes et omnino Christum predicantes. Testimonium clerici aduersus laicum nemo recipiat.«

CAP. XXII. Que dicta quam aduersa sibi, et quam diuersa a sanctis canonibus et sacris legibus sint, nemo est qui dubitet, qui et hec dicta cum ratione attenderit, et sacras regulas ac leges diligentius  legit. Et primum quidem scriptum est, ut nullus laicus crimen clerico audeat inferre, deinde ut nullus clericus contra clericum testimonium accusationis ferat, et mox subsequitur, in quantis testibus presbyter, uel diaconus, seu subdiaconus, acolythus quoque et exorcista, lector et ostiarius ualeant condemnari, et testes, et accusatores sine infamia, et uxores et filios habentes, et Christum predicantes fiant. Quod quam absurdum sit, ut uxores et filios habentes potius ad testimonium recipi debeant, quam continentes et religiosi, ratio aperta demonstrat: et contra id quod subsequitur, et illud quod dicit, ut uxores et filios habentes, et Christum predicantes fiant testes, sanctus Leo papa in epistola ad Maximum Antiochenum episcopum decreuit :  »Illud, inquiens, conuenit dilectionem tuam precauere, ut preter eos qui sunt Domini sacerdotes, nullus sibi ius docendi et predicandi audeat uindicare, siue sit ille monachus, siue sit laicus, qui alicuius scientie nomine glorietur. Quia etsi optandum est, ut omnes Ecclesie filii que recta et sana sunt sapiant, non tamen permittendum est, ut quisquam extra sacerdotalem ordinem constitutus gradum sibi predicatoris assumat, cum in Ecclesia Dei omnia ordinata esse conueniat, ut in uno Christi corpore et excellentiora membra suum officium impleant, et inferiora superioribus non resultent.« Dicit etiam, et testimonium clerici aduersus laicum nemo recipiat: quod, sicuti supra ostendimus, regule sacre, et sedis apostolice definitio, et  leges Christianorum principum imperii Romani euacuant.

CAP. XXIII. Sciendum quoque est, quia quidam prefatam constitutionem ex nomine sancti Siluestri pape, in auctoritatem non iudicandi quemquam clericorum, ad confirmandam suam sententiam assumunt, ex eo quod beatus Gelasius inter ea que recipienda sunt, Actus beati Siluestri in canone recipiendorum posuit, non aduertentes, quid inde in eodem catalogo sanctus Gelasius scripserit. Ait enim inter alia: »Actus beati Siluestri apostolice sedis presulis, licet eius qui conscripsit nomen ignoretur, a multis in urbe Roma catholicis legi cognouimus, et pro antiquo usu multe imitantur  Ecclesie. Item scripturam de inuentione crucis Dominice, et aliam scripturam de inuentione capitis Ioannis Baptiste, nouelle quedam relationes sunt, et nonnulli eas catholici legunt. Sed cum hec ad catholicorum manus peruenerint, beati Pauli apostoli precedat sententia: Omnia probate, quod bonum est tenete .« Que Acta legi beatus Gelasius permisit, sed ad auctoritatem, sicut sanctas Scripturas et sanctorum opuscula, teneri non iussit. In quibus Actibus Siluestri, de talibus constitutionibus nichil legimus. In libro uero qui titulatur Gestorum pontificum, legimus constituisse beatum Siluestrum, ut nullus laicus clerico crimen audeat inferre. Cetera autem, que subsequuntur, ut supra posuimus, in regesto ipsius constituisse eum non legimus. Quapropter  credendum non est eumdem sanctum uirum talia constituisse, que in memorato sermone continentur scripta. Et licet propter hereticos et gentiles, qui tunc persequebantur catholicos, forte talia direxit, tamen posteriorum sententia tenenda est, sicut sanctus Augustinus, a sede apostolica merito inter optimos magistros Ecclesie computatus, in libro secundo de Baptismo demonstrat : »Quis, inquiens, nesciat sanctam Scripturam canonicam, tam ueteris quam Noui Testamenti, certis suis terminis contineri, eamque omnibus posterioribus episcoporum litteris ita preponi, ut de illa omnino dubitari et disceptari non possit, utrum uerum, uel utrum rectum sit, quidquid in ea scriptum esse constiterit: episcoporum autem litteras, que  post confirmatum canonem uel scripte sunt uel scribuntur, et per sermonem forte sapientiorem cuiuslibet in ea re peritioris, et per aliorum episcoporum grauiorem auctoritatem, doctiorumque prudentiam, et per concilia licere reprehendi, si quid in eis forte a ueritate deuiatum est: et ipsa concilia que per singulas regiones uel prouincias fiunt, plenariorum conciliorum auctoritati, que fiunt ex uniuerso orbe Christiano, sine ullis ambagibus cedere, ipsaque plenaria sepe priora posterioribus emendari, cum aliquo experimento rerum aperitur quod clausum erat, et cognoscitur quod latebat, sine ullo typho sacrilege superbie, sine ulla inflata ceruice arrogantie, sine ulla contentione liuide inuidie, cum sancta humilitate, cum pace catholica, cum  caritate Christiana?«

CAP. XXIu. Alioquin, si nullus laicus aduersus clericum, nullus clericus aduersus laicum accusationem proferre ualebit, secundum illa que in memorato sermone ex uerbis sancti Siluestri sunt dicta, quomodo quis iudicabitur ab Ecclesie sancte, uel a legum publicarum iudicibus, cum nemo uel ecclesiastico uel ciuili iudicio regulariter atque legaliter, nisi cum sententia ordine iudiciario, et que cum integritate profertur, debeat iudicari? Nam si presbyter approbari non poterit, nisi cum tot idoneis testibus, sicut ibidem scriptum est, nunquam probabitur. Sunt enim apud nos presbyteri, qui tot parochianos non habent, qui mansa teneant, et uxores ac filios  habeant, quot testes idoneos ad comprobandum presbyterum sermo ille requirit. Frustra igitur sacri canones, et decreta sedis Romane pontificum, expressa iudicia de singulis gradibus pro euidentibus culpis promulgauerunt, et leges inaniter ad prauos cercendos uel puniendos decrete sunt, si exsequende non sunt, presertim cum sanctus Leo de sacris canonibus dicat : »Igitur secundum sanctorum Patrum canones spiritu Dei conditos, et totius mundi reuerentia consecratos, metropolitanos singularum prouinciarum episcopos ius tradite sibi antiquitus dignitatis intemeratum habere decernimus, ita ut a regulis prestitutis nulla aut negligentia aut presumptione discedant.« In eo enim quod dicit, ut nulla negligentia a regulis prestitutis  discedant, tradiderunt nobis magistri nostri intelligendum, ut segnes non sint episcopi ad exsequenda statuta. In eo quod dicit, ut nulla presumptione a prestitutis regulis discedant, intelligendum dixerunt, ut statuta supergrediendo nequaquam excedant. Unde idem beatus Leo aliis uerbis Scripture sententiam protulit, que dicit: Non declines ad dextram, neque ad sinistram .

CAP. XXu. De legibus autem, ualentinianus, et Theodosius, et Arcadius, decreuerunt, dicentes : »Perpensas serenitatis nostre longa deliberatione constitutiones nec ignorare quemquam, nec dissimulare permittimus. Interpretatio. Leges nescire nulli liceat, aut que sunt statuta contemnere.« Et S. Celestinus paria  de sacris canonibus dicit : »Nulli, inquiens, sacerdoti suos liceat canones ignorare, nec quidquam facere, quod Patrum possit regulis obuiare. Que enim a nobis res digna seruabitur, si decretalium norma constitutorum pro aliquorum libitu licentia populis permissa frangatur?« Non igitur frustra ecclesiastice regule, uel sacre leges inaniter sunt promulgate, sed regulari ac legali ordine sunt exsequende. Quoniam sicut sanctus Augustinus et ceteri doctores catholici ex Euangelica auctoritate ostendunt, de apertis commissorum nobis erratibus, non solum potestatem, sed et preceptum iudicandi ut corrigantur, habemus, sicut sunt stupra, blasphemie, furta, adulteria, homicidia, ebrietates, rapine, et his similia, de quibus Dominus dicit: A fructibus  eorum cognoscetis eos ; et Apostolus: Manifesta autem sunt opera carnis . De occultis uero fraterne conscientie, et in dubiis maxime rebus et qua intentione uel necessitate geruntur, cum inspicere nequimus, temeritatem iudicandi cauere debemus. Sed et ambigua eorum gesta, et que in quamlibet partem interpretari possunt, diuino potius examini reseruare iubemur: sicut de genere ciborum, qui possunt bono animo, et simplici corde, sine uitio concupiscentie, quicunque humani cibi indifferenter sumi, ad quorum alimenta, sicut ad medicamenta est accedendum. Quapropter sequentes apostoli doctrinam Saluatoris nostri, de manifestis iudicauerunt peccantes, sicut Petrus Simonem, Ananiam  et Saphiram, Paulus Elymam et fornicatorem apud Corinthios .

CAP. XXuI. Quorum sequentes uestigia successores apostolorum, et iudicia de manifestis peccatis promulgauerunt, et peccantes coram omnibus redarguerunt, atque iudicarunt. Et qualiter, ac quo ordine pro patribus apostolis Ecclesie nati filii, episcopi uidelicet, debeant in peccantes proferre iudicia, sancti pontifices Leo et Gregorius, exponentes sententiam Domini dicentis ad apostolos, et per eos ad successores eorum : Que ligaueritis super terram, erunt ligata in celis; et: Que solueritis super terram, erunt soluta in celis, patenter ostendunt. »Beatissimo Petro, inquit Leo , a Christo dicitur: Tibi dabo claues  regni celorum et quecunque ligaueris super terram, erunt ligata et in celis, et quecunque solueris super terram erunt seluta et in celis. Transiuit quidem etiam in alios apostolos uis istius potestatis, et ad omnes Ecclesie principes decreti huius constitutio commeauit, sed non frustra uni commendatur, quod omnibus intimetur. Petro enim ideo hoc singulariter creditur, quia cunctis Ecclesie rectoribus Petri forma proponitur. Manet ergo Petri priuilegium, ubicunque ex ipsius fertur equitate iudicium. Nec nimia est uel seueritas, uel remissio, ubi nichil ligatum, nichil est solutum, nisi quod beatus Petrus, aut ligarit, aut soluerit.« Et S. Gregorius : »Sepe agitur, ut qui nescit tenere moderamina uite sue, iudex uite fiat aliene, ut uel  damnet immeritos, uel alios ipse ligatus soluat, cum sue uoluntatis motus, non autem causarum merita sequitur. Unde fit ut ipse hac ligandi ac soluendi potestate se priuet, qui hanc pro suis uoluntatibus, et non pro subiectorum moribus exercet. Iudicare enim digne de subditis nequeunt, qui in subiectorum causis sua uel odia, uel gratiam sequuntur. Unde recte per prophetam dicitur: Mortificabant animas que non moriuntur, et uiuificabant animas, que non uiuunt . Non morientem quippe mortificat, qui iustum damnat, et non uicturum uiuificare nititur, qui reum supplicio absoluere conatur. Cause ergo pensande sunt, et tunc ligandi atque soluendi potestas exercenda.«

CAP. XXuII. Et in synodis Romanis apostolicorum  Eugenii atque Leonis quarti ubi sacerdotem post condemnationem esse oporteat constitutum est, ut sacerdos, aut quiuis alius in ordinem ecclesiasticum prouectus, si in eo scelere inueniatur, quo abiiciendus existat, depositus prouidentia episcopi bene prouiso loco constituatur, ubi peccata lugeat, et ulterius non committat. Et magnus Leo papa longe ante auctoritate Scripture sacre ad Hilarium episcopum Narbonensem decreuit , »ut presbyteri uel diaconi lapsi ad promerendam misericordiam Dei priuatam expetant secessionem, ubi illis satisfactio, si fuerit digna, sit etiam fructuosa.« Hec a maioribus nostris de infamati presbyteri depositione, uel qualitatis purgatione ratione  et auctoritate ac consuetudine in istis Cisalpinis regionibus exsequenda et tradita nobis accepimus.

CAP. XXuIII. Si autem presbyter uel diaconus de certis causis accusatus, et legaliter atque canonice ad iudicium prouocatus, regulare iudicium subterfugerit, decretum est sacris legibus, quas ex Euangelica auctoritate trina conuentione probant prima Ephesina synodus, et magnum Chalcedonense concilium, et sanctus Celestinus in epistola ad Nestorium, et sanctus Gregorius in epistolis suis , ut trinis litteris, uel edictis quique conuentus, si ad iudicem suum, a quo de certis causis regulariter accusatus conuentus est uenire noluerit, sententiam contumacis suscipiat. Hinc et sanctus Bonifacius papa ad Gallicanos episcopos decreuit : »Ut conuentus quisque si adesse uoluerit presens, si confidit, ad obiecta respondeat, si adesse neglexerit, dilationem sententie de absentia non lucretur. Nam manifestum est confiteri eum de crimine, qui indulto et toties delegato iudicio, purgandi se occasione non utitur. Nihil enim interest, utrum in presenti examine omnia, que dicta sunt, de eo comprobentur, cum ipsa quoque pro confessione procurata toties constet absentia.« Quia, ut sanctus Gelasius dicit, ideo uocatur ad iudicium certa quecunque persona, ut aut fateatur obiecta, aut conuincatur obiectis. Et ab ea sententia, que aduersus contumaces data est, neque appellari, neque in duplum reuocari potest, sicut leges diffiniunt, et sanctus Gregorius in epistolis suis ex eisdem  legibus promulgauit.

CAP. XXIX. De cetero, si presbyteri uel diaconi pro causa pecuniaria, que alio nomine in regulis sacris ciuilis causa uocatur, pro peruasione rei alicuius, seu pro quibuscunque grauibus iniuriis, ad iudicium fuerint prouocati, licet in criminalibus causis per alium nulli liceat respondere, episcopis tamen et presbyteris sacris legibus prestatur, ut in talibus causis misso procuratore, id est dato pro se aduocato respondeant, sine dubio, ut ad eos redeat sententia iudicati. In reliquis uero criminalibus causis, ubi de scelere persona conuincenda est, suam in iudicio presentiam exhibere procurent. Quod si tertio conuenti per exsecutorem ad iudicium uenire noluerint, ut premissum est, sententiam accipiant  contumacis.

CAP. XXX. De peruasione autem, quisquis ecclesiasticorum, relictis uel contemptis legibus, res alienas peruaserit, secundum beati Gregorii pape decretum, ante corpus beati Petri prolatum, anathematis uinculo ligari precipitur, sicut in eodem decreto, sed et in aliis suis epistolis, non tantum semel et secundo, sed et tertio patenter ostendit, ut nemo ecclesiasticorum, si putat Ecclesie sue res quaslibet debere competere, illegaliter eas peruadat, sed legaliter illas acquirat. Et in synodis Romanis apostolicorum Eugenii atque Leonis quarti, de peruasione quasi pro parte Ecclesie facta decretum est, ut si quispiam inuasol comprobatus dicat pro parte Ecclesie  se egisse, de priuata sibi re pertinente ab ipso suoque herede soluatur inuasio. Sacerdos denique in tali culpa pauper inuentus a proprio canonice iudicetur episcopo, ut non Ecclesia sibi commissa damnum sustineat, sed illesa huius persuasionis temeritate permanere sancimus. Et in eadem synodo decretum est, ut episcopi, uniuersique sacerdotes habeant aduocatos, quia episcopi, uniuersique sacerdotes ad solam laudem Dei, bonorumque operum actionem constituuntur. Debet ergo unusquisque eorum, tam pro ecclesiasticis, quam etiam propriis suis actionibus, excepto publico uidelicet crimine, habere aduocatum, non male suspectum, sed bone opinionis et laudabilis artis inuentum, ne dum humana lucra attendunt, eterna premia perdant. Et  item ibi, de his qui aduocatos inuenire nequeunt. Si enim fuerit quispiam sacerdotum inuentus, qui aduocatum in iudicium proferre non ualeat, coram plebe propria suum episcopum eumdem oportet discutere sacerdotem, si bone aut male conuersationis existat, aut cuius rei causa debite aduocatum habere non possit: male uero inuentus pro qualitate culpe secundum canonum normam emendari curetur.

CAP. XXXI. Si quis uero presbyterorum, uel reliquorum clericorum, de obiecto crimine, uel commota ciuili causa, se relicto Ecclesiastico iudicio publicis iudiciis purgari uoluerit, Carthaginenses canones capite nono decernunt, et ex eisdem canonibus Leo, et Romana synodus uniformiter decreuerunt,  ut de criminali causa, etiamsi pro ipso fuerit prolata sententia, locum suum amittat, in ciuili uero perdat quod euicit, si locum suum obtinere maluerit.

CAP. XXXII. De proprietatibus autem, quas aut ante ordinationem presbyteri habuerunt, uel post ordinationem quolibet modo acquisierunt, Carthaginenses canones capite trigesimo secundo constituunt, ut episcopi, presbyteri, et diaconi, uel quicunque clerici, qui nichil habentes ordinantur, et tempore episcopatus uel clericatus sui agros, uel quecunque predia nomine suo comparant, tanquam rerum Dominicarum inuasionis crimine teneantur, nisi admoniti ecclesie eadem ipsa contulerint. Si autem ipsis proprie aliquid liberalitate alicuius, uel successione cognationis obuenerit, faciant inde quod eorum proposito  congruit. Quod si a suo proposito retrorsus exorbitauerint, honore ecclesiastico indigni tanquam reprobi iudicentur. Sic et lege Iustiniani, constitutione 427, capite 453 et capite 522 constitutum est. Et sanctus Gregorius in epistolis suis ex eisdem sacris canonibus et legibus promulgauit, atque constituit.

CAP. XXXIII. Sed quia negligentia, uel indebito fauore ministrorum episcopalium necessaria minus curante, et presbyterorum cupiditate, et lasciuia inolescente,  per parochias uitium solet excrescere, quod necesse est sollicitius resecare, uidelicet, quidam presbyteri, de reditibus ecclesie, uel oblationibus ac uotis fidelium, res post ordinationem suam comparant, et in illis structuras faciunt, et que ad ecclesiam pertinent ibidem collocant, et in eisdem mansis mulieres recipiunt, que lanificium suum exerceant, et domus curam gerant. Et hac occasione suas ecclesias negligunt, et ad eosdem mansos recurrunt, et ibi commanent contra decreta canonum, fraudem facientes de facultatibus ecclesiasticis: quoniam hoc agere sacrilegum est, et par crimen Ananie et Saphyre, atque Iude furis, qui sacras oblationes, que ad usus fidelium ac pauperum mittebantur, asportabat et furabatur. Eosdem etiam mansos,  non ecclesiis secundum sacros canones derelinquere, sed contra canones, uel propinquis suis, uel aliis quibuscunque solent distrahere, cum nullam proprietatem episcopus uel presbyter melius uel firmius possit habere, quam que est ecclesie attributa, si secundum ordinem suum uiuere uoluerit. Si autem ordinem pro sua culpa perdiderit, nec alode, quem a die ordinationis sue de ecclesiasticis facultatibus acquisiuit, habere ualebit, cui iuxta decreta sancti Leonis ad penitentiam agendam secreta est expetenda secessio.

CAP. XXXIu. Unde necesse est ut per singulos annos ministri episcoporum inquirant, quid pareat in singulis ecclesiis de parte decime, que iuxta sacros canones ecclesie competit. Sed et de matriculariis  per singulas Ecclesias, iuxta facultatem et possibilitatem loci, curam adhibeant, ne presbyteri pro locis matricule xenia accipiant, ne suos parentes sanos et robustos in eadem matricula collocent, nec opera ab ipsis matriculariis exigant: non de matriculariis bubulcos aut porcarios faciant, sed pauperes ac debiles, et de eadem uilla, de qua decimam accipiunt, matricularios faciant. Si autem ipse presbyter habeat fratrem, aut aliquem propinquum debilem, aut pauperrimum, qui de eadem decima alendus sit, apostolica est sequenda sententia, qua dicit: Qui suorum, et maxime domesticorum curam non habet, fidem negauit, et est infideli deterior . Reliquos propinquos si iuxta se habere uoluerit, de sua portione sine dispendio ecclesie uestiat atque pascat.  Nam aliud est sine dispendio ecclesie amicis uel parentibus pauperibus, aut quibuslibet incestuosis ex caritate cum mensura et ratione subuenire, uel adiutorium ferre, et aliud cum destructione ecclesie, uel dissipatione facultatum ecclesiasticarum, que sunt ecclesie male dispendere. Prouidendum est etiam, ut de nichil habentibus promoti presbyteri, non presumant que de facultatibus ecclesie comparauerunt uendere, uel quasi ad casam Dei tradere, nisi ad ecclesiam, cuius proprie esse debent.





XuI. DE CAUSA TEUTFRIDI PRESBYTERI, Qualiter sit agitanda uel diffinienda.


 CAP. I. Sanctus Gregorius papa, in Regesto decretorum suorum, multoties negotia ecclesiastica et causas ecclesiasticorum legaliter ac regulariter debere diffiniri decernit. Ubi uel a quibus causa de Teutfrido presbytero agitanda uel diffinienda sit : »Leges decernunt ut ultra prouincie terminos accusandi licentia non progrediatur. Oportet enim illic criminum iudicia agitari, ubi facinus dicatur admissum. Peregrina autem iudicia presentibus legibus cercemus.« Et Carthaginenses canones capite trigesimo: »Placuit, inquiunt, ut accusatus uel accusator in eo loco, unde est ille qui accusatur, si metuit aliquam uim temerarie multitudinis, locum sibi eligat proximum, quo non sit difficile testes producere, ubi causa finiatur.«  Et synodus Africe prouincie in epistola ad Celestinum papam: »Prudentissime, inquit, iustissimeque prouiderunt patres, quecunque negotia in suis locis ubi orta sunt finienda.«

CAP. II. Presbyter confessus uel conuictus, a proprio episcopo, si contentiosus fuerit ab episcopis sue prouincie iudicari debet, sicut Niceni, Antiocheni, Sardicenses, et Chalcedonenses, et Carthaginenses Africani canones decernunt. Unde Antiocheni canones capitulo decimo sexto dicunt: »Perfectum concilium illud est, ubi interfuerit metropolitanus antistes.« Et capitulo uigesimo de conciliis episcopalibus: »In ipsis conciliis adsint presbyteri, et diaconi, et omnes qui se lesos existimant, et synodi experiantur examen.« Et capitulo nono, »ut episcopus  nichil agere tentet preter antistitem metropolitanum, nisi quod ad propriam parochiam pertinet, nec metropolitanus sine ceterorum gerat consilio sacerdotum.«

CAP. III. Quia de facultatibus ecclesiasticis furtim uel sacrilege distractis Teutfridus confessus uel conuictus dicitur, scilicet de planetis tribus, de tunica Imme regine, de balteo aureo cum gemmis, de bursa eburnea, de libra una de auro, et de ceteris aliis rebus, leges dicunt: »Confessi debitores pro iudicatis habentur: ideoque ex die confessionis tempora solutionis constituta computentur.« Et canones apostolorum capitulo uigesimo quinto dicunt: »Episcopus, presbyter aut diaconus, qui in  fornicatione, aut periurio, aut furto captus est, deponatur, non tamen communione priuetur. Dicit enim Scriptura: Non uindicabit Dominus bis in idipsum  .« Si enim fidelitatem ipsi case Dei iurauit, in periurio captus est: quia uero sacratas Deo facultates distraxit, sacrilegium admisit, sicut sanctus Anacletus papa, ab ipso beato Petro apostolo presbyter ordinatus, postea in sede Romana successor illius factus episcopus, cum quamplurimis sacerdotibus iudicabat: »Qui, inquiens, Christi pecunias et Ecclesie rapit, aufert, uel fraudatur, homicida est, atque homicida ante conspectum iusti iudicis deputabitur. Qui rapit pecuniam proximi sui, iniquitatem operatur: qui autem pecuniam uel res Ecclesie abstulerit, sacrilegium facit et ut sacrilegus iudicandus est.« Et sanctus Urbanus papa et martyr: »Res et facultates ecclesiastice oblationes appellantur, quia Domino offeruntur, et uota sunt fidelium, ac pretia peccatorum: si quis  illa rapuerit, reus est damnationis Ananie et Saphire; et oportet huiusmodi tradere Satane, ut spiritus saluus fiat in die Domini.« Et sanctus Lucius papa: »Rerum ecclesiasticarum et facultatum raptores a liminibus sancte Ecclesie anathematizatos apostolica auctoritate pellimus, et damnamus, atque sacrilegos esse iudicamus. Par enim pena et agentes et consentientes comprehendit.« Et sanctus Gregorius papa: »Sacrilegum, inquit, et contra leges est, si quis quod uenerabilibus locis relinquitur, praue uoluntatis studiis suis tentauerit compendiis retinere.« Et sanctus Augustinus, a sede apostolica per beatum Celestinum inter optimos Ecclesie magistros merito computatus, in sermone Euangelii  beati Ioannis dicit: »Ecce inter sanctos est Iudas, ecce fur est Iudas, et ne contemnas, fur sacrilegus, non qualiscunque fur, sed loculorum Dominicorum, loculorum, sed sacrorum. Si crimina discernuntur in foro, non qualiscunque fur, sed peculator. Peculatus enim dicitur furtum de republica. Et non sic iudicatur furtum rei priuate, quomodo publice. Quanto uehementius iudicandus est sacrilegus fur, qui ausus fuit non undecunque tollere, sed de Ecclesia tollere? Qui aliquid de Ecclesia furatur et rapit, Iude perdito comparatur.« Et hinc sacri canones dicunt : »Clerici, uel etiam seculares, qui oblationes parentum, aut donatas, aut testamento relictas retinere presumpserint, aut id quod ipsi donauerint ecclesiis uel monasteriis crediderint  auferendum, sicut Synodus sancta constituit uelut necatores pauperum, quousque reddant, ab ecclesiis excludantur, et qui ab ecclesiis excluduntur,  in gradu ecclesiastico manere non permittantur.«

CAP. Iu. Si Teutfridus confessus uel conuictus fuerit, relicto ecclesiastico iudicio, ob defensionem uel purgationem suam palatium expetisse, inferendum illi capitulum undecimum Antiocheni concilii: »Si quis episcopus, aut presbyter, aut quilibet regule subiectus, ecclesiastice, preter consilium uel litteras episcoporum prouincie et precipue metropolitani, adierit imperatorem uel regem, hunc reprobari et abiici oportere, non solum a communione, sed et ab honore, cuius particeps uidetur existere, quia uenerandi principis auribus molestiam tentauit inferre circa leges Ecclesie. Si igitur adire principem necessaria causa deposcit, hoc agatur cum  tractatu et consilio metropolitani, et ceterorum episcoporum qui in eadem prouincia commorantur, qui etiam proficiscentem suis prosequantur epistolis.« Et Carthaginenses canones capitulo nono : »Quisquis, inquiunt, episcoporum, presbyterorum, et diaconorum seu clericorum, cum in ecclesia crimen ei fuerit intentatum, uel ciuilis causa fuerit commota, si relicto ecclesiastico iudicio publicis iudiciis purgari uoluerit, etiamsi pro ipso fuerit prolata sententia, locum suum amittat, et hoc in criminalibus. In ciuili uero perdat quod euicit, si locum suum obtinere uoluerit.« Et sanctus Leo papa , et synodus Romana: »Censemus ut quicunque, pretermisso sacerdote ecclesie sue, ad disceptationem uenerit secularium,  sacris liminibus expulsus, a celesti arceatur altario.«

CAP. u. Si Teutfridus conuictus uel confessus fuerit, quod manifeste uel ingeniose proximos suos in periurium induxit, sciendum est, quia tot periuriorum reus est, quot homines malitiose in periurium induxit, et maius peccatum inde ille ipse habet quam illi qui pro eo ipso rogante iurauerunt, sicut Dominus loquens ad Pilatum manifestat, dicens: Qui tradidit me tibi, maius peccatum habet . Et sanctus Gregorius de huiusmodi in Pastorali regula  dicit: »Scire enim prelati debent, quia si peruersa unquam perpetrant, tot mortibus digni sunt, quot ad subditos suos perditionis exempla transmittunt. Unde necesse est, ut tanto se cautius  a culpa custodiant, quanto per praua que faciunt non soli moriuntur, sed aliorum animarum, quas prauis exemplis destruxerunt, rei sunt.« Et presbyter, quanto gradu quolibet Christiano laico est celsior, tanto culpa illius est grauior, et qui illorum periurio est colligatus, in illorum est periurio captus, ac per hoc secundum capitulum uigesimum quintum apostolicorum canonum de periurio iudicandus. Unde sanctus Hieronymus, exponens sententiam Ezechielis prophete de preuaricato iuramento a Sedechia rege dicit: Multo enim fidelior inuentus est ille qui propter nomen Dei tibi credidit et deceptus est, te qui per occasionem diuine maiestatis hosti tuo, imo iam amico, molitus es insidias.  Propterea Scriptura dicit: Iuramentum quod spreuit, et fedus quod preuaricatus est, ponam in caput eius . Legimus enim Sedechiam captum ductum esse in Reblatha, ibique interfectis filiis excecatum, et instar fere clausum cauea, translatum in Babylonem . Rex quippe Babylonius, ut beatus Gregorius exponit , est antiquus hostis, possessor intime confusionis, qui prius filios ante intuentis oculos trucidat, quia sepe sic bona opera interficit ut hec se amittere ipse qui captus est dolens cernat. Nam bona gignit plerumque animus, et tamen carnis sue delectationibus uictus bona que genuit amans perdit, et que patitur damna considerat, nec tamen uirtutis brachium contra regem Babylonium leuat.  Sed dum uidens nequitie perpetratione percutitur, ad hoc quandoque peccati usu perducitur, ut ipse quoque rationis lumine priuetur. Unde Babylonius rex, exstinctis prius filiis, Sedechie oculos eruit, quia malignus spiritus, subductis prius bonis operibus, post et intelligentie lumen tollit. Quod recte Sedechias in Reblatha patitur. Reblatha quippe multa hec interpretatur. Ei enim quandoque et lumen rationis clauditur, qui prauo usu ex iniquitatis sue multitudine grauatur. Hec omnia iusto Dei iudicio patitur, qui iuramentum in nomine Domini preuaricatur, quoniam qui contemnit iuramentum, ut beatus dicit Hieronymus, ipsum despicit per quem iurauit, illique facit iniuriam, cuius nomini credidit aduersarius, hoc est, ille cui iuratum  est in nomine eius qui dicit: Non accipias nomen Domini Dei tui in uanum, neque polluas illud . Et: Reddes Domino iuramenta tua . Et psalmus dicit, illum futurum in loco sancto, qui iurat proximo et non decipit .

CAP. uI. Si autem dicere uoluerit, quia necessitate coactus illud iuramentum facere iussit, quod tamen seruare potuit et debuit, et ideo reus periurii non teneatur, audiat quid sanctus Gregorius dicat de illo qui iurat, uel anathematizat: »Qui iurare uel anathematizare debet, et blanditur tibi, quod non teneatur reus, si preuaricatus fuerit quod iurauit, uel anathematizauit, quia inuitus hoc egit, si qui sunt qui dicant, quod compulsus quispiam necessitate si anathematizauerit anathematis uinculo non  teneri, ipsi sibi testes sunt qui hoc dicunt, quia Christiani non sunt, qui ligamenta sancte Ecclesie uanis se estimant conatibus soluere, ac per hoc nec absolutionem sancte Ecclesie, quam prestat fidelibus ueram putant, si ligaturas eius ualere non estimant. Contra quos diutius disputandum non est, quia per omnia despiciendi et anathematizandi sunt, et unde se fallere ueritatem credunt, inde in peccatis suis ueraciter ligantur, eosque et ego et omnes catholici episcopi, atque uniuersalis Ecclesia anathematizamus, quia ueritati contraria sentiunt, et contraria loquuntur.«

CAP. uII. Si autem dixerit, quod plures solent dicere, quia per ingenium iurare iussit, non putet  uerbi arte se posse fallere Dominum, cui nichil occultum est, et qui non ut iurat quis attendit, sed ut is putauit cui iuratum est, et proximi iuramento credidit. Qui autem per dolum iurat, ut catholici doctores dicunt, primum Deo reus est, cuius nomen contra preceptum legis assumit in uanum, deinde  proximo, quem atra fraude fallere putat, dicente Psalmista, quia Innocens manibus et mundo corde, qui non iurat in dolo proximo, accipiet benedictionem a Domino . Sed et sibi ipsi reus est, Qui accipit in uano animam suam, contradicente Psalmista .





XuII. DE uISIONE BERNOLDI PRESBYTERI.


 HINCMARUS episcopus ac plebis Dei famulus, dilectis fratribus et religiosis uiris, ad quorum notitiam hec que sequuntur peruenerint.

 Nuper in parochia nostra quidam mihi notus homo, nomine Bernoldus, infirmatus, et post confessionem, et reconciliationem, atque sancti olei unctionem, et corporis Christi ac sanguinis communionem, ingrauescente ualetudine pene usque ad mortem peruenit: ita ut per quatuor dies nec cibum uel potum capere, nec loqui posset, nisi raro signum facere, ut ei aqua daretur. Quarta autem die hora nona uelut exanimis iacuit, adeo ut non posset in eo sentiri halitus, nisi per uices, qui manum suam mittebat ad os illius, uel super pectus eius, uix sentiebat in eo adhuc spiritum  esse: rubor tamen in facie magnus erat, et sic iacuit usque ad mediam noctem. Circa uero mediam noctem apertis oculis, uiriliter uxori sue ac circumstantibus dixit, ut quantocius currerent, et confessorem suum uelociter ad se uenire rogarent, quia nisi cito ueniret, ille uiuere non posset. Accito autem presbytero, antequam in mansionem ubi ille iacebat presbyter ueniret, cum in exteriorem domum intrauit, dixit ille qui iacebat infirmus: Ponite hic sellam, quia presbyter iam domum istam intrabit. Isdem autem presbyter, mox ut ostium est ingressus ubi ille iacebat, incipiens pro eo orationes dixit: Dominus uobiscum, et ille clara uoce respondit: Et cum spiritu tuo. Dictis autem orationibus, dixit presbytero ut sederet secus eum; et ait illi: Attente intellige  que tibi dicturus sum, ut si ego in corpore manens illa nuntiare non potero que mihi iussa sunt, tu illa annunties. Et cepit uehementissime flere, et cum singultibus dixit: Ductus de isto seculo ad aliud seculum, ueni in quemdam locum, et inueni episcopos quadraginta et unum: inter quos noui Ebonem, Leopardellum, et Aeneam, pannosos et denigratos, uelut si ustulati fuissent, et squalentes, sicut et alios, et per uices nimio frigore horribiliter cum fletu et stridore dentium tremulantes, et per uices calore nimio estuantes. Et Ebo episcopus me uocauit ex nomine dicens: Quia tibi dabitur licentia redeundi ad corpus, precamur te ego et isti  confratres nostri, ut adiuues nos. Et ego respondi: Quomodo uos possum adiuuare? Qui respondit: uade ad homines nostros clericos et laicos, quibus benefecimus, et dic illis ut pro nobis faciant eleemosynas et orationes, et impetrent pro nobis offerri sacras oblationes. Et ego respondi, quia nescio ubi illorum homines essent. Et ille respondit: Nos dabimus tibi ductorem qui te ad illos ducat. Et dederunt mihi unum hominem, qui me precessit, et duxit me ad maximum palatium, ubi multitudo hominum eorumdem episcoporum erat, et de illis episcopis loquebantur, et ambasciaui ex illorum parte quod mihi iussum fuerat. Inde cum ductore meo rediens, ad locum ubi ipsi erant episcopi reueni, et quasi ea iam que postulauerant pro ipsis facta fuissent, erant  iocunda facie, quasi a nouo rasi et balneati, et habebant albas uestitas, et stolas, et sandalia in pedibus, planetas autem non habebant. Et dixit mihi prefatus Ebo: uides quantum nos adiuuauit tuus missaticus? Usque modo nimis durum custodem et custodiam grauem sicut uidisti habuimus, modo habemus domnum Ambrosium custodem, et leuem custodiam. Inde ueni in quemdam locum tenebrosum, ad quem ex alia parte lux resplendebat de uicino loco satis lucidissimo, et pulcherrime florido, et odorifero, ad eumdem locum tenebrosum. Et uidi ibi iacere domnum nostrum Carolum regem in luto ex sanie ipsius putredinis, et manducabant eum uermes, et iam carnem illius manducatam habebant, et non erat in corpore ipsius aliud nisi nerui et ossa.  Qui uocans me ex nomine meo dixit: Quare me non adiuuas? Cui respondi: Domine, quomodo uos possum adiuuare? Et ait: Prende illam petram, que iuxta te est, et eleuato capite, pone illam sub capite meo: sicut et feci. Et dixit mihi: uade ad Hincmarum episcopum, et dic ei, quia illius et aliorum fidelium meorum bona consilia non obaudiui, ideo ista que uides, pro culpis meis sustineo. Et dic illi, quia semper in illo fiduciam habui, ut me adiuuet, quatenus de ista pena sim liberatus, et per omnes qui mihi fuerunt fideles ex mea parte postulet ut me adiuuent, quia si inde certamen habuerint, cito de ista pena ero liberatus. Et interrogaui illum, quis  locus esset, unde illa lux resplendebat, et tantus odor respirabat. Qui dixit: Sanctorum est requies. Ego autem uolens propius ad illum locum accedere, uidi tantam claritatem, et tantam suauitatem, tantumque decorem, quantum humana lingua dicere non potest. Et uidi ibi multitudinem hominum diuersi ordinis in albis uestibus colletantium, et quedam sedilia lucida, in quibus homines adhuc non sedebant, quibus preparata erant. Et in illo itinere uidi quamdam Ecclesiam, quam cum intraui, inueni Hincmarum episcopum preparatum cum clericis reuestitis ut missam cantaret, et dixi illi hoc quod domnus noster Carolus mandauit. Et statim reueni ad locum ubi domnus Carolus iacuerat, et inueni illum in loco lucido, et sanum corpore, et indutum regiis  uestibus, et dixit mihi: uides quomodo me adiuuauit tuus missaticus? Inde ueni ad quamdam petram grandem et altam, et inueni ibi hominem unum implantatum in eadem petra usque ad ascellas. Qui uocans me dixit: Ego sum Iesse: uade ad amicos meos, et dic illis ut me adiuuent, quatenus de ista petra sim liberatus. Et ego respondi me nescire ubi illi homines essent. Et ille dixit: Cum hinc perrexeris, inuenies eos in uia. Et uidi iuxta illam petram magnam et altam, profundam uallem, et puteum teterrimum, et aquam nigram quasi pix esset, et interrogaui illum hominem qui se Iesse nominauit, quid esset ille puteus. Qui respondit: Exspecta hic parum, et tu ipse uidebis quid sit. Nam me tantum non grauat ista pena mea, quam sustineo, quantum  timor de hoc quod uidebis. Et subito flamma et fumus processit de ipso puteo quasi usque ad celum. Et residente flamma in puteum, et euanescente fumo, erant quatuor demones, qui multitudinem animarum, per quatuor partes diuisas, per ipsum puteum minabant usque ad quamdam aquam nimis frigidissimam, sicut animalia minari solent ut adaquentur. Et dixit ipse Iesse: Hoc quotidie faciunt isti demones, et sustinent iste misere anime una uice in die, pro quibus nulli amicorum illorum laborant. Nam si aliqui laborassent pro illis, istam penam non sustinerent. Inde procedens, obuiam habui homines colloquentes de prefato Iesse, et dixi illis que ipse Iesse eis mandauit. Inde redii ad prefatam petram, et inueni ipsum hominem indutum  albis uestibus, et sedentem in sede honesta. Qui mihi multas gratias retulit de missatico quem iniunxerat. Inde ueni ad quemdam locum, et inueni Otharium comitem, capillos et barbam habentem, sed et totum corpus miseria et squalore infectum et nigrum. Qui se abscondere uoluit ne illum uiderem. Cui dixi: Domne comes, quid hic facis? Qui respondit: Propter mea peccata hic sum, et sustineo que uides. Et iste meus custos, qui me hortatus est in uita mea illa mala facere que feci, adhuc hortabatur ut me absconderem ne tu me uideres. Sed precor te in amore Dei, uade ad uxorem meam, et ad homines et amicos meos, et dic illis ut pro me eleemosynas faciant, et orationes fieri obtineant, ut de  ista pena liberer: et uni homini meo commendaui aurum et argentum meum, quod nemo alius sapuit nisi ego et ille, et adhuc ne unum quidem denarium pro me inde donauit. Et uisum est mihi ut statim fuissem apud uongum in mallo, et dixi suis hominibus, et aliis qui ibi erant, que mihi iniunxit. Et statim fui in spiritu ad illum locum ubi erat Otharius, et erat quasi a nouo rasus et balneatus, et sanus corpore, et albis uestibus indutus, et ille suus custos durus ibi non erat. Qui dixit mihi: uides quantum me adiuuauit tuus missaticus? Et ille meus custos iam de me potestatem non habet. Et erat ibi unus homo ualde honestus, qui dixit mihi: Tu ibis de isto seculo ad corpus, et stude per eleemosynas et alia bona opera, et per bonam uitam, ut quando  huc reueneris, bonam mansionem habeas. Et dixit mihi qualiter pauperes pascerem et uestirem secundum meam possibilitatem. Et alius homo rustica facie et toruo uultu erat ibi, qui dixit: Non hinc ibit. Cui ille homo honestus respondit: Sic faciet, et per quatuordecim annos adhuc in corpore erit, et inde huc ueniet. Cui ille rusticus respondit: Quos tu quatuordecim annos dicis, ego quatuordecim dies faciam, et non uiuet amplius usque dum huc reueniat. Et ille homo honestus: Sic erit sicut ego dico, non sicut tu, quia ecce hic est suus aduocatus et fideiussor, et tu eris ibi mecum. Sicque petiit sacram communionem. Qua accepta, bibit quasi dimidium staupum de uino, et dixit: Modo manducare possem, si haberem. Et datus est illi cibus, et manducauit,  et ab inde conualuit. Ego per quosdam diuulgari hec audiens, quia ille rediuiuus ad me uenire non potuit, prefatum presbyterum bone intelligentie ac bone uite, cui hec retulit, ad me accersitum que scripta sunt mihi ex ordine feci narrare, uera illa esse credens, quia huiusmodi, et in libro Dialogorum sancti Gregorii, et in historia Anglorum, et in scriptis sancti Bonifacii episcopi et martyris, sed et tempore domni Ludouici imperatoris etate nostra cuidam Witino uiro religioso reuelata relegi. Unde, fratres karissimi, hec relegentes semper pauidi semperque suspecti, dum in hoc corpore sumus, de mansionibus quas exuti corporibus habituri sumus, cogitantes, remedia nobis a Deo insinuata atque collata non negligamus, et  commissos nobis, ac quoscunque adire poterimus, non negligere commoneamus, quia sic mors cum uenerit uincitur, si antequam ueniat semper timeatur. Pro domno quoque nostro quondam rege Carolo, ut ei Dominus bona eterna conferat, studiosissime imploremus, per cuius potestatem nobis bona temporalia contulit. In quo ex hac uisione duo iudicia Domini perpendere possumus: uidelicet ut cum penis quas sustinebat, etiam ex obiecta sanctorum requie ut luce resplendente a longe, qui promereri in corpore positus poterat et necdum promeruit, conscientia torqueretur: quemque futura spes aliquantulum refouebat, sicut et nos hortantur Scripture, ut sic peccata nostra perturbent, quatenus  mens in desperationem non proruat, sic Dei misericordia nos refoueat, ut nullo modo negligentes reddat. Sed et pro fratribus nostris, qui nos cum signo fidei in unitate sancte Ecclesie precesserunt, dilectionis uisceribus Domini misericordiam deprecemur, ut pro solatio illis impenso fraterna nos ad inuicem caritate consolemur, sicut scriptum est, frater fratrem adiuuat , et ambo consolentur. Illi quidem qui nos precesserunt, de caritatis solatio sibi a nobis impenso, et nos de fraterne dilectionis merito a Deo nobis reddendo consolemur. Ceterum quod rediuiuus ille dixit, quosdam se prius in penis, et subsequenter quasi liberatos uidisse, intelligendum estimo, quia si ea pro illis gesta fuerint que petierunt, liberatio subsequetur,  que specietenus ostenditur. Nam et in Scripturis sepe futura, quasi iam facta tempore preterito,  causa certitudinis dicta legimus, et uisiones prophetarum et aliorum sanctorum, per species diuersas ostensas fuisse cognoscimus. Quia nondum ad hoc peruenimus quod scriptum est, facie ad faciem Domini gloriam speculantes . Nondum enim apparet quid erimus: et licet nondum appareat quid erimus, spe tamen salui facti sumus. uerum quia mors certa et exitus nostri hora nobis est incerta, debemus sedula mente ruminare sententiam beati Prosperi de uerbis sancti Augustini ex Scripture tramite adnotatam, que ita se habet : »Peccata siue parua, siue magna, impunita esse non possunt, quia aut homine penitente, aut Deo iudicante plectuntur. Cessat autem uindicta diuina, si conuersio precurrat humana. Amat enim  Deus confitentibus parcere, et eos qui semetipsos iudicant, non iudicare.«





XuIII. HINCMARI CONSILIUM DE PeNITENTIA PIPPINI REGIS.


 Sanctus papa Gregorius in decretis ad Felicem Siciliensem episcopum diffiniuit dicens : »Progeniem suam unumquemque de his qui fideliter edocti, et iam firmata radice plantati stant inconuulsi, usque ad septimam obseruare decernimus  generationem, et quandiu se cognoscunt affinitate propinquos, ad huius copule non accedere societatem: nec eam, quam aliquis ex propria consanguinitate coniugem habuit, uel aliqua illicita pollutione maculauit, in coniugium ducere ulli profecto licet Christianorum, uel licebit, quia incestuosus est talis coitus, et abominabilis Deo, et cunctis hominibus. Incestuosos uero nullo coniugii nomine deputandos a sanctis Patribus dudum statutum esse legimus.« Et item papa Gregorius hinc inter alia in decreto synodali ante beati Petri corpus diffiniuit hoc modo : »Si quis de propria cognatione, et quam cognatus habuit, duxerit in uxorem, anathema sit. Et responderunt omnes tertio, Anathema sit.« Et hinc sacri canones dicunt : »De incestis coniunctionibus nichil prorsus uenie reseruamus, nisi cum adulterium separatione sanauerint. Incestuosos uero nullo coniugii nomine deputandos, quos etiam designare funestum est. Sane quibus coniunctio illicita interdicitur, habebunt ineundi melioris coniugii libertatem.«

Sanctus Siricius in decretis suis, de apostatis monachis : »Has, inquit, impudicas detestabilesque personas a monasteriorum cetu ecclesiarumque conuentibus eliminandas esse mandamus: quatenus retruse in suis ergastulis, tantum facinus continua lamentatione deflentes, purificatorio possint penitudinis igne decoquere, ut eis uel ad  mortem saltem, solius misericordie intuitu, per communionis gratiam possit indulgentia subueniri.« In hoc capitulo stat modo Pippinus, et in alio capitulo quod de apostatis idem Siricius decreuit : »Quia uero nunc dicit se penitere de preteritis  malis, quia habitum et professionem suam deseruit, et sacramentum quo se constrinxit grauiter uiolauit, et quia cum paganis se iunxit, et profitetur se ad suam professionem et habitum uelle redire: quoniam illius causa synodali diffinitione atque iudicio decreta fuit, si tempus et locus permitteret, synodali iudicio immutari debuerat. Nunc autem, quia huic iudicium, et hinc nos circumstat misericordia, pro iudicio synodali sequenda nobis sunt que a sede apostolica et per synodalia iudicia sunt diffinita, dicente beato Leone , quia in dispensandis Dei donis non debemus esse difficiles, nec accusantium se gemitus lacrymasque negligere, cum ipsam penitendi affectionem ex Dei credamus inspiratione conceptam, dicente Apostolo: Ne forte  det illis Deus penitentiam, ut resipiscant a diaboli laqueis, a quo capti tenentur ad ipsius uoluntatem .« Et item idem in decretis suis dicit : »Propositum monachi, proprio arbitrio aut uoluntate susceptum, deseri non potest absque peccato. Quod enim quis uouit Deo, debet ei reddere. Unde qui relicta singularitatis professione, ad militiam uel nuptias deuolutus est, publice penitentie satisfactione purgandus est: quia etsi innocens militia, et honestum potest esse coniugium, electionem meliorum deseruisse transgressio est.« Et quia Pippinus se paganis sociauit, qua societate multa mala in Christianitate profecta sunt, sequendum  est de eo Leonis capitulum quo dicit : »Si conuiuio solo gentilium, et escis immolatitiis usi sunt, possunt ieiuniis et manus impositione purgari, ut deinceps ab idolothitis abstinentes, sacramentorum Christi possint esse participes. Si autem idola adorauerunt, aut homicidiis uel fornicationibus contaminati sunt, ad communionem eos nisi per penitentiam publicam non oportet admitti.« Et Niceni canones  de his qui preter necessitatem preuaricati sunt, qualiter peniteant dicunt  Quia uero, ut addiui, paralysi solet Pippinus percuti, sequenda est de illo sententia magni Leonis, qua dicit de his qui in tempore necessitatis, et in periculi urgentis instantia, presidium penitentie et mox reconciliationis implorant,  nec satisfactio interdicenda est, nec reconciliatio deneganda, quia misericordie Dei nec mensuras possumus ponere, nec tempora diffinire, apud quem nullas patitur uenie moras uera confessio, dicente Dei spiritu per prophetam: Cum ingemueris, tunc saluus eris . Et iterum: Quia apud Dominum misericordia est, et copiosa apud eum redemptio .« Et Innocentius dixit : »De penitentibus, qui siue ex grauioribus commissis, siue ex leuioribus penitentiam gerunt, si nulla interueniat egritudo, quinta feria ante Pascha eis remittendum Romane Ecclesie consuetudo demonstrat. Ceterum de pondere estimando delictorum, sacerdotis est iudicare, ut attendat ad confessionem penitentis, et ad fletus atque lacrymas  corrigentis, ac tum iubere dimitti, cum uiderit congruam satisfactionem. Sane si quis in egritudinem inciderit, atque usque ad desperationem deuenerit, ei est ante tempus Pasche relaxandum, ne de seculo absque communione discedat.« Plura sunt alia que hinc possemus colligere, nisi ista crederemus posse sufficere. Unde quantum mihi uidetur, non preiudicans synodali sententie de Pippino decrete, sed confisus de Dei misericordia, qui per apostolum suum dicit: Ut superexaltet misericordia  iudicium , et de caritate confratrum nostrorum, et de auctoritate sacrorum canonum et pontificum Romanorum, exhortandus est Pippinus, ut puram confessionem de omnibus peccatis suis, que ab ineunte etate perpetrauit, secrete faciat, quia forte talia peccata fecit, que turpe est etiam in publicum dicere, et de hoc quod suum habitum dimisit et se periurauit, et quia cum paganis se iunxit, de qua sua coniunctione multa mala sunt perpetrata, coram Ecclesia inter publice penitentes se lacrymabiliter accuset, et penitentiam et reconciliationem humiliter petat, et de omnibus que uel secrete confessus fuerit, uel publice accusauerit, per manus impositionem episcopalis auctoritatis publice reconcilietur, et reconciliatus  tonsuram clericalem accipiat, et habitum monasticum recipiat, et profiteatur se de cetero seruare que expetit et expedit, et sic communionem sacri altaris recipiat. Reconciliatus autem benigne tractetur, et tali loco sub libera custodia misericorditer custodiatur, ut custodes monachos ac bonos canonicos habeat, qui eum exhortentur, et quorum doctrina et exemplo bene de cetero uiuere et preterita peccata plangere discat. Et quorum prouidentia, et loci conuenientia ita custodiatur, ut ad pristinum uomitum redire nequeat, etiamsi diabolo suadente uoluerit, et recidiuum scandalum per eum in sancta Ecclesia et in ista Christianitate oriri non possit. Accipe, frater et fili, istam rotulam, sed et illam de cognatione non coniungenda, et porta illas  domno regi, et relege coram illo, et de ista fac secundum illius consilium et commendationem, et de illa que de cognatione non coniungenda tibi mittitur, per eius consilium et auxilium sequere sacras auctoritates tibi directas. Prouidentia de Pippino non est negligenda, et ut certi ac fideles custodes adhibeantur satis est procurandum: nec obliuiscendum quid de eo in monasterio sancti Medardi accidit, et quid de Carlomanno in Corbeia euenit. Nam quod factum est, adhuc fieri potest.





XIX. DE uILLA NOuILIACO. Sequuntur gesta quomodo domnus Hincmarus uillam Nouiliacum apud domnum Carolum imperatorem filium Ludouici imperatoris impetrauit.


 Defuncto Pippino rege uIII Kalendas Octob. in monasterio sancti Dionysii, filii eius Carlomannus et Carolus, secundum dispositionem patris sui, et consilium regni primorum, diuiserunt inter se regnum paternum, et eleuati sunt in reges uII Idus Octob. Carlomannus in Suessionis, et Carolus in Nouiomo, sicut in Annali regum scriptum habemus.

Anno quarto regni sui infirmatus est Carlomannus  infirmitate qua et mortuus est in Salmuntiaco, et ante obitum suum per preceptum regie sue auctoritatis, quod habemus, tempore Tilpini archiepiscopi, tradidit uillam Nouiliacum cum omnibus ad se pertinentibus, pro anime sue remedio et loco sepulture, ad Ecclesiam Rhemensem sancte Marie, et basilicam sancti Remigii, in qua et sepultus est Post cuius obitum, Carolus frater eius precepto, quod  habemus, sue auctoritatis ipsam traditionem confirmauit.

Defuncto Tilpino archiepiscopo anno uigesimo tertio postquam Carlomannus Rhemensi Ecclesie uillam Nouiliacum tradidit, tenuit domnus rex Carolus Rhemense episcopium in suo dominicatu, et dedit uillam Nouiliacum in beneficio Anschero Saxoni, qui nonas et decimas ad partem Rhemensis Ecclesie de ipsa uilla usque ad mortem suam persoluit, et defuncto domno Carolo, sed et ipso Anschero, postquam Carlomannus prefatam uillam cum omni integritate Rhemensi Ecclesie tradidit, semper ipsa Ecclesia inde uestituram, sicut predictum est, per annos triginta septem habuit.

Post obitum domni Caroli, et defuncto ipso Anschero,  domnus Ludouicus imperator donauit ipsam uillam Nouiliacum Donato in beneficio. Qui Donatus, interueniente Bigone, per subreptionem quasi de fiseo regis quasdam colonias de ipsa uilla obtinuit in proprietatem per preceptum domni Ludouici imperatoris: et quando Lotharius filius domni Ludouici imperatoris Cabillonem ueniens eam expugnauit, Donatus a uilla supra Matronam, que Pomarius uocatur, ab imperatore defecit, et illi mentitus ad Lotharium confugit, et ueniente hostiliter imperatore Ludouico ad uillam que Calciacus dicitur, Lotharius ad eum cum suis constrictus uenit, et sacramentum ipse et sui ab imperatore quesitum illi iurauerunt. Inter quos et Donatus, de infidelitate eius comprobatus, ipsi imperatori quesitum  sacramentum iurauit, et comitatum Miridunensem et uillam Nouiliacum cum suis appendiciis imperator ab eo abstulit, et Athoni, qui fuerat ostiarius Caroli imperatoris, in beneficium dedit. Donatus autem in uita imperatoris Ludouici nec comitatum recepit, nec de proprietate sua ullam firmitatem promeruit. Post obitum domni Ludouici imperatoris, diuiso regno inter fratres, et pace facta inter eos, et mortuo Athone, dedit Carolus Donato in beneficium Nouiliacum. Processu denique temporis commendauit Donatus filium suum Gotselinum Carolo regi: cui in benficium dedit Carolus uillam Nouiliacum cum appendiciis suis. Deinde Landrada uxor Donati, sed et filii eorum, pergente Carolo rege  ad obsidendos Normannos, qui in Insula que Oscellus dicitur residebant, cum aliis defecerunt. Quorum honores et proprietates a Francis auferri, et in fiscum redigi iudicate sunt. Unde Landranda et filii eius eatenus auctoritatem Caroli regis non obtinuerunt. De quibus rebus anno uigesimo regni sui Carolus uillam fiscalem precepto suo, quod habemus, Orbacensi monasterio dedit.

Anno trigesimo secundo regni sui uenit domnus Carolus rex gloriosus in Basilicam sancti Remigii, ubi ostendi ei locum sepulcri Carlomanni regis, et precepta ipsius Carlomanni et Caroli aui de uilla Nouiliaco, et auctores sacrorum canonum, qualiter damnent Spiritus sancti iudicio eos, qui eleemosynas  defunctorum retinent, et Ecclesiis tradere demorantur, qui ut infideles ab Ecclesia abiiciendi, et quasi egentum necatores, nec credentes iudicium Dei habendi iudicantur. Et reddidit precepto sue auctoritatis, quod habemus, Rhemensi Ecclesie ipsam uillam cum omnibus ad se pertinentibus, quam tunc Bernaus post fratrem suum Rothaum in beneficio habebat.

Postea peruenit ad eius notitiam, quod quidam homines de ipsa uilla Nouiliaco, per subreptionem, tam apud patrem suum quam et apud eum, res et mancipia in proprietatem obtenta tenerent, Landrada scilicet uxor quondam Donati, Guntharius, Hugo, et Waltrudis, et Elampodus filius eius, Rotbertus, et Boso; et misit suos missos ad hoc inquirendum:  et inquisitione facta, et ueritate, sicut ei dictum fuerat, inuenta, quoniam predicti ad rationem non uenerunt sicut banniti fuerunt, iussit ut precepta Carlomanni et Caroli, sed et suum preceptum, coram suis fidelibus in generali placito suo apud Duziacum in causis palatinis legerentur. Unde fideles eius, tam comites quam et uassi dominici, quorum nomina scripta habemus, sed et ceteri omnes qui adfuerunt, relectis eisdem preceptis, iudicauerunt ut quicunque de rebus et mancipiis ipsius uille Nouiliaci, per cuiuscunque preceptum, uel quocunque modo, post donationem Carlomanni, qua cum omnibus appendiciis suis, uel cum omni integritate, ipsam uillam Nouiliacum, sicut tunc in fisco erat, ad Ecclesiam Rhemensem tradidit, et post  confirmationem fratris eius Caroli in proprietatem obtinuit, si commutationem ostendere non posset, qualiter res et mancipia de ipsa casa Dei iuste et rationabiliter commutata fuissent, quia non de fisco regio, sed de ecclesiasticis rebus et mancipiis per donationem obtinuit, ipse res et mancipia, que de uilla Nouiliaco obtenta fuerunt, ad ipsam casam Dei restituerentur, sicut in precepto restitutionis ipsius domni Caroli, quod habemus, plenius continetur.

Sed quando domnus Carolus Romam perrexit, et domnus Ludouicus frater eius ad Attiniacum uenit, per quosdam ex nostris apud domnam Richildem reginam, et apud domnum Ludouicum filium domni  Caroli regis, obtinuerunt Donati et Landrade filii, ut uilla Nouiliacum cum suis appendiciis eis consignaretur, non attendentes quia, sicut in capitulis Augustorum scriptum habetur, tales de regis proprietate ut infideles iudicandi sunt, et secundum leges ecclesiasticas de rebus ecclesiasticis sacrilegi iudicantur.

Reuersus autem domnus Carolus imperator Rhemos ueniens, cum tale factum audiuit, satis grauiter tulit, et misit suos missos, qui scilicet dictam uillam Rhemensi Ecclesie et aduocato nostro restituerunt, sicut plenius scriptum habemus.





XX. IURAMENTUM QUOD HINCMARUS ARCHIEPISCOPUS EDERE IUSSUS EST APUD PONTIGONEM.


 Sic promitto ego, quia de isto die in antea isti seniori meo quandiu uixero fidelis, et obediens, et adiutor, quantocunque plus et melius sciero et potuero, et consilio et auxilio, secundum meum ministerium in omnibus ero, absque fraude et malo ingenio, et absque ulla dolositate seu deceptione, et absque respectu alicuius persone, et neque per me, neque per missum, neque per litteras, sed neque per emissam uel intromissam personam, uel quocunque modo ac significatione, contra suum honorem, et suam ac Ecclesie atque regni illi commissi quietem et tranquillitatem atque soliditatem, machinabo, uel machinanti consentiam; neque unquam  aliquod scandalum mouebo, quod illius presenti uel future saluti contraria uel nociua esse possit. Sic me Deus adiuuet, et ista sancta patrocinia.


Hincmari in idem iuramentum animaduersiones.

Quod in isto iuramento absolute positum est: Sic promitto ego, Iacobus apostolus contradicit: Qui ignoratis, inquiens, quid sit in crastinum: pro eo ut dicatis: Si Dominus uoluerit, faciemus hoc aut illud . Ceterum rationabilius dicitur, isti imperatori, quam isti seniori meo, qui est iunior etate, licet sit excellentior persone nobilitate, et mundana imperii potestate, non autem sacri ordinis dignitate, sicut demonstrat sanctus Gelasius papa scribens ad Anastasium imperatorem : »Duo sunt, imperator Auguste, quibus principaliter  mundus hic regitur, auctoritas sacra pontificum, et regalis potestas. In quibus tanto grauius pondus est sacerdotum, quanto etiam pro ipsis regibus hominum in diuino reddituri sunt examine rationem.« Ad id quod subsequitur in hoc iuramento: Quandiu uixero, fidelis et obediens, et adiutor in omnibus ero, sanctus Gelasius scribens ad Anastasium imperatorem dicit : »Nosti, fili clementissime, quoniam licet presideas humano generi dignitate, rerum tamen presulibus diuinarum deuotus colla submittis, atque ab eis causas tue salutis expetis: hincque sumendis celestibus sacramentis, eisque ut competit disponendis, subdite debere cognoscis religionis ordine potius quam  preesse; itaque inter hec illorum te pendere iudicio, non illos ad tuam redigi uoluntatem.« Et paulo post: »Quo oro te affectu eis conuenit obedire, qui prorogandis uenerabilibus sunt attributi mysteriis? Proinde sicut non leue discrimen incumbit pontificibus siluisse pro diuinitatis cultu quod congruit: ita his, quod absit, non mediocre periculum est, qui cum debeant parere despiciunt.« Quod hic scriptum est, quantocunque plus et melius sciero et potuero,  non conuenit Apostolo dicenti: Non plus sapere, quam oportet sapere, sed sapere ad sobrietatem , id est ad temperantiam. Et sanctus Petrus interroganti se Domino, Diligis me plus his?  quia meminit imminente eius passione plus sibi constantie tribuisse quam haberet, cautius sua infirmitate eruditus non respondit, plus his amo te, sed quia amo te. Rectius igitur dictum est, Secundum meum scire et posse, quam: Quantocunque plus et melius sciero et potuero. Quod autem positum est, consilio et auxilio superflue additum est. In eo enim quod dixi, secundum meum scire, consilium, et in eo quod dixi, secundum meum posse, auxilium continetur.  Quod scripsit scriba doctus, Secundum meum ministerium, in omnibus scilicet fidelis, et obediens, et adiutor ero, contra consuetudinem iuramenti, quod principes et domini suis subiectis et etiam seruis iurare iubent ascripsit. Sicut enim Scriptura dicit: Non est homo in terra qui faciat bonum, et non peccet ; et Iacobus dicit: In multis enim offendimus omnes , cum Christi hoc dicat Apostolus: Et si quis in uerbo non offendit, hic perfectus est uir.  Si forte domnus noster, quod absit, subreptione aliquid iusserit uel egerit, quod episcopali ministerio non conueniat, uidere debuerat hic scriptor sagacissimus, si obediens et adiutor in hoc illi episcopus esse debeat. Et non puto ut ullus homo sit, qui alteri homini in omnibus  fidelis et obediens et adiutor insimul esse possit. Nisi forte illo genere locutionis hanc illius uiri docti sententiam intelligamus, quo dicit Apostolus: Sine intermissione orate ; et: In omnibus exhibeamus nosmetipsos sicut Dei ministros . Ut uidelicet cupiamus eum ea semper iubere et semper agere, quibus debeamus et ualeamus obedire, et ad que illi debeamus et ualeamus obedire, et ad que illi debeamus et ualeamus adiutores esse. Sed et quod dicit, Ut sim illi fidelis, et obediens, et adiutor in omnibus, aliter intellexit Apostolus de humana possibilitate, quia non omnia possumus omnes, dicens post enumerata gratiarum dona: Sicut unicuique Deus diuisit mensuram fidei  . Et quod addidit: Absque fraude, et malo ingenio, et absque ulla dolositate, uel seductione seu deceptione, et absque respectu alicuius persone , quod ex abundantia liuidi cordis ore superfluo protulit, sinceritas cordis mei comprehendit dicens: Isti Imperatori secundum meum scire et posse, iuxta ministerium meum fidelis ero. Inter hoc enim nomen quod dicitur adiutor, et quod dicitur nocitor, nichil est medium. Qui enim est fidelis,  ei cui fidelis est, quantum ex ipso est, utique est adiutor: et qui est infidelis, ei cui est infidelis, quantum ex ipo est, utique est nocitor. Et fidelis quisque erga eum cui fidelis est, fraudem et malum ingenium, et ullam dolositatem, uel seductionem, seu deceptionem, nec consilio, nec auxilio pro respectu alicuius persone aget uel agi consentiet: quod si fecerit, non fidelis, sed infidelis erit. Quod autem, quasi oblitus illa que premiserat, superadiecit: Neque per me, neque per missum, neque per litteras, sed neque per emissam uel intromissam personam, uel quocunque modo ac significatione, contra suum honorem, et suam ac Ecclesie atque regni illi commissi quietem et tranquillitatem atque soliditatem machinabo, uel machinanti consentiam, ridiculose, imo misere, quia  amaritudinis felle locutus est. Quid est enim missus, nisi emissa uel intromissa persona? et quid est quecunque significatio, nisi aut per uerba, aut per litteras, uel alio quolibet modo? Et quid est contra suum honorem, ac Ecclesie atque regni illi commissi quietem agere, nisi infideliter agere? Et quid est quies, nisi tranquillitas? et quid est soliditas, nisi sinceritas? Et quod dixit, contra hec, scilicet ab illo premissa, non machinabo, uel machinanti consentiam, nimis stolidum putauit episcopum, qui ab ipsis cunabulis usque ad senectutem suam sacras litteras didicit ac sepius legit, ut non sciret Apostolum dicere: Non solum qui faciunt, sed qui consentiunt facientibus digni sunt morte , et sanctum Leonem papam, quia sicut in mala suasione  delinquitur, ita et in mala consensione peccatur. Et sanctus Gelasius ad Anastasium imperatorem scripsit : Legibus certe uestris criminum conscios susceptoresque latrocinantium par iudiciorum pena constringit, nec expers facinoris estimatur, qui licet ipse non fecerit, facientes tamen in familiaritatem fedusque receperit. Unde omnes nos reuertentes ad conscientias nostras obaudiamus Dominum dicentem: Medice, cura teipsum . Tandem quod in fine posuit, quia amplius quod adderet inuenire non potuit: Neque unquam aliquod scandalum mouebo, quod illius presenti uel future saluti contraria uel nociua esse possit, sicut dictatio est arti contraria, ita sententia a ratione est aliena. Nam sicut Apostolus dicit, Dilectio proximi  malum non operatur; et, Plenitudo legis est dilectio ; et, Qui diligit, legem impleuit; et, Si quod est aliud mandatum, in hoc uerbo instauratur : ita omnia que mente insana, quoniam caritate experte, scriptor iste conscripsit, in eo continentur quod dictum est: Secundum meum scire ac posse, iuxta ministerium meum fidelis ero, sicut archiepiscopus per rectum imperatori fidelis esse debet. Dominus dicit in Euangelio: Ego autem dico  uobis: Non iurare omnino, sit autem sermo uester, est, est, non, non; quod autem his abundantius est, a malo est , id est uel a malo male et incaute iurantis, uel a malo male et sine causa iurare cogentis, sicut catholici doctores dicunt. Et Iacobus apostolus dicit: Ante omnia, fratres mei, nolite iurare quodcunque iuramentum . Et sancti Patres Niceni concilii episcopos qui perfidie Ariane consenserunt, et sanctus Leo papa ac synodus Chalcedonensis episcopos qui Eutychiane peruersitati fauerant, et S. Gregorius Nestorianos a synodo Constantinopolitana abiectos professione ac subscriptione, uel sola professione, sine iuramento alio recipere in suis ordinibus decreuerunt. Presertim cum canones sacri decernant, ut si quis contra suam  professionem uel subscriptionem uenerit in aliquo, ipse se honore priuabit. Et pie memorie pater uester ab episcopis, qui uel uoluntarii uel inuiti in sua deiectione consenserunt, sed nec ab ipso Ebone, qui auctor et incentor ipsius deiectionis duntaxat inter episcopos fuit, non aliud sacramentum, nisi libellos professionis a se subscriptos, quos ego habeo requisiuit, et a me, qui ante professionem et subscriptionem, et post professionem ac subscriptionem, professa et subscripta per tantos annos a iuuentute usque ad hanc senectutem seruaui, nunc iuramentum aliud non debuisset requiri. Sed non mirum est, si per baiulos inuidie, quia sicut scriptum est, Mors introiuit in orbem terrarum , sine causa animus benignitatis uestre commotus  nunc a me requirit, quod nec pater uester in uita sua, qui mihi per octo circiter annos secreta sua indubitanter credidit, requisiuit, nec uos per triginta et sex annos hactenus requisistis: cum Dominus ad auctorem inuidie de fideli seruo suo Iob dixerit: Commouisti me aduersus eum frustra . Et in paradiso ad eum dixit: Tu insidiaberis calcaneo eius , id est hominis. uidet enim meum calcaneum, id est finem proximum, et certat illud insidiari, ut quod hactenus uoluntarie ac sincere erga uos seruaui, si non poterit infidelitate, polleat illud rancore tristitie. Quod Apostolus bene operantes in opere suo sollicite cauere commonet, dicens: Ut non ex tristitia uel necessitate agant, quia hilarem datorem diligit Deus . Et item dicit: Ut non circumueniamur a Satana. Non enim ignoramus astutias eius . Hoc enim quod modo sentio, mihi iam ante audiui promissum ab eis causa uindicte, contra quos uobiscum egi certa ratione et sacra auctoritate. Sed scio cui credidi, et certus sum quia potens est depositum meum seruare in illum diem iustus iudex.





XXI. uITA SANCTI REMIGII RHEMORUM ARCHIEPISCOPI, Scripta ab HINCMARO, eque Rhemensi archiepiscopo.


 Hincmarus, nomine non merito episcopus, ac plebis Dei famulus, dilectis fratribus ac comministris nostris, huius sancte Rhemensis Ecclesie filiis.

Sicut a senibus, et iam etatis prouecte uiris religiosis, qui de tempore Tilpini urbis huius presulis adhuc uiuebant, quando in seruitium istius sancte Ecclesie, auctore Deo, fui electus atque prouectus, et postea per aliquot annos uixerunt, fideli relatione didici, a suis maioribus audierunt narrari, eos uidisse librum maxime quantitatis, manu antiquaria scriptum, de ortu et uita ac uirtutibus atque obitu beati Remigii, sanctissimi patroni nostri. Qui hac occasione deperiit: quoniam Aegidius, post beatum Remigium quartus istius ciuitatis episcopus, quemdam uirum religiosum, Fortunatum nomine, metricis  uersibus insignem, qui a multis potentibus et honorabilibus uiris, in his Gallicis et Belgicis regionibus per diuersa loca tunc uite ac scientie sue merito inuitabatur, petiit de eodem libro, cothurno Gallicano dictato, aperto sermone aliqua miracula, que in populo recitarentur, excipere: quatenus ea sine tedio audire et mente recondere atque per ea ad amorem et honorem atque deuotionem Dei et ipsius protectoris, sui idem populus excitari ualeret. Quod et in eadem excerptione lector potest aduertere, ubi scriptum est: Studeamus pauca disserere, plurima preterire. Et cum ipsa excerptio cepit lectione in populo frequentari, et a multis propter breuitatis sue facilitatem transcribi, ipse magnus codex a negligentibus negligentius cepit haberi:  usque dum Caroli [a 1Kb] principis tempore, quando propter discordiam et contentionem de principatu inter eum et Raganfridum, et frequentia ac ciuilia, imo plusquam ciuilia, quia intestina et parricidalia, bella in Germanicis et Belgicis ac Gallicis prouinciis religio Christianitatis pene fuit abolita: ita ut episcopis in paucis locis residuis, episcopia laicis donata, et per eos rebus diuisa exstiterint: adeo ut Milo quidam, tonsura clericus, moribus, habitu et actu irreligiosus laicus, episcopia Rhemorum ac Treuirorum usurpans insimul, per quadraginta circiter annos pessumdederit. Cuius infelici tempore, de ista Rhemensi ecclesia non solum pretiosa queque ablata fuerunt, sed et ecclesie atque Iomus religiosorum destructe et res ab episcopio  fuere diuise. Illi quoque pauci, qui erant residui, clerici negotio uictum querebant, et denarios, quos mercimonio conquirebant, in chartis et librorum foliis interdum ligabant. Sicque prefatus liber cum aliis partim stillicidio putrefactus, partim a soricibus corrosus, partim foliorum abscissione diuisus, in tantum deperiit, ut pauca et dispersa inde folia reperta fuerint. Cum uero tempore Pippini regis, predicti Caroli principis filii, reuelatione ostensa Eucario, Aurelianensis ciuitatis episcopo, de damnatione eterna eiusdem Caroli, qui res ecclesiarum diuiserat, fuit: idem Pippinus, sicut et aliarum ecclesiarum episcopiis, huic Rhemensi episcopio partem de rebus ecclesiasticis reddidit, et Tilpinum in hac urbe Rhemorum episcopum ordinari consensit.  Hoc enim in hac ecclesia Rhemensi nouissimo seculi tempore de libro memorato, sed et de aliis accidit, quod antiquo tempore de authenticis Scripturis euenisse sanctus Ioannes Chrysostomus in Homilia 9 Euangelii secundum Mattheum memorat, dicens: Multa enim ex propheticis periere monumentis, quod de historia Paralipomenon probare possibile est. Desides enim cum essent Iudei, nec desides modo, sed et impii, alia quidem perdiderunt negligenter, alia uero tum incenderunt, tum conciderunt profane. Et de profanitate quidem tali Ieremias refert . De negligentia uero in quarto Regum libro legimus , quomodo post multum temporis uix Deuteronomii sit uolumen repertum, defossum quodam in loco ac pene deletum.  Sed et plura de Scripturis in his, que habemus, memorata legimus, que non habemus: sicut et liber Iustorum, qui commemoratur in libris Regum ; et sicut est liber Bellorum Domini, cuius in libro Numerorum mentio est . Neque carmina Salomonis, neque disputationes eius sapientissimas de lignorum natura herbarumque omnium, itemque iumentorum et uolucrum, reptilium et piscium : uel quod in libro uerba dierum dicitur: Reliqua uero operum Salomonis priorum et nouissimorum, scripta sunt in uerbis Nathan prophete, et in libris Ahie Silonitis, in uisione quoque Addo uidentis, contra Ieroboam filium Nabath , et multa huiusmodi uolumina, que scripta quidem fuisse probatur, sed hodie constat  non esse. uastata namque a Chaldeis Iudea, ut in Patrum litteris legimus, etiam bibliotheca, antiquitus congregata, inter alias prouincie opes hostili est igne consumpta: ex qua pauci, qui nunc in sacra Scriptura continentur, libri postmodum Esdre pontificis et prophete sunt industria restaurati. Unde scriptum est de eo: Ascendit Esdras de Babylone, et ipse scriba uelox in lege Moysi . uelox uidelicet, quia promptiores litterarum figuras, quam eatenus Hebrei habebant, repererit. Et in epistola regis Persarum: Artaxerxes rex regum Esdre sacerdoti, scribe legis Dei celi doctissimo, salutem .

Quo contra et nos, multis aliis perditis, plura in quibusdam historiis et diuersis pitaciolis, ac usitata relatione a precedentibus relicta posteris, de ortu  et uita, seu uirtutibus et obitu domini et sanctissimi patris ac protectoris nostri Remigii habemus, que in memorata excerptione non continentur. Unde bonis uestris desideriis placuit, ut illa mea seruitus ad ignorantium et subsequentium notitiam in unum colligeret. Quod et iam diu fecissem, nisi me spes uana deluderet, quibusdam dicentibus, quia in illo, et in illo loco magnum librum de uirtutibus, et uita ipsius domini et patroni nostri reperire ualerem. Ad que mittens, que mihi promissa fuerunt, penitus falsa inueni. Nunc autem, opitulante Domino, qui in se confidenti, et opera sua, qui mirabilis est et gloriosus in sanctis suis , uolenti loqui promittit: Aperi, inquiens, os tuum, et ego adimplebo illud ; meritis ipsius Francorum apostoli  et patroni, uestrisque adiutus orationibus, aggrediar que diu distuli, a primogenitoribus et ortu eius incipiens, et sic tam ea, que in historiis a maioribus editis, de illo inueni, quam et illa, que in diuersis schedulis dispersa reperi: uerum et illa in serie digerens, que uulgata relatione percepi: quia haud longe ante nos dictum est, et etiam in sanctis Scripturis, sed et in euangelica ueritate comperitur: uera est lex historie, simpliciter ea, que, fama uulgante, colliguntur, ad instructionem posteritatis litteris commendare. In quibus omnibus lectorem diuersitas styli non perturbet, quoniam ea, que de historiis maiorum assumam, et ea, que in antiquis schedulis reperiam, ita ut inuenta fuerint, ponam.

Illa uero, que ex antiquis uulgata relatione percepi,  et que ad instructionem legentium uel audientium addam, uel eorum uerba, de quorum dictis mutuabor, ponere procurabo, uel meo sermone dictabe: uolens quiddam debiti mei obsequii in laude, qua non indiget, offerendo, ipsi benefactori meo retribuere pro omnibus que indigno mihi gratis potius tribuit, quam meritis ullis retribuit. Denique in descriptionibus uirtutum eius ordinem, quo per illum eas Dominus dignatus est operari, seruare non potero: sed sicut eas uel scripto uel auditu accepi, describam. Sic enim, saluo altiore prophetice inspirationis munere diuino allate mysterio, et psalmos  sanctus Hieronymus dicit in ordine digestos, non sicut fuerunt editi, sed sicut ab Esdra diuersis temporibus fuerunt inuenti. uerumtamen prout notitiam temporum inuenero, uel ordini gesta congruere uidero, ea digerere procurabo. In his autem que descriptis uirtutum miraculis a Domino per beatissimum patronum nostrum operata sunt, ad exhortationem legentium siue audientium, pro modulo intellectus mei, de catholicorum dictis subiungere studebo: uestigia beati Gregorii, licet non ualeam, prosequi moliar. Qui describens sanctorum actus, prauorumque casus, exhortatione inde assumpta, secundum sapientiam sibi a Deo datam, multa necessaria et utilia legentibus ac audientibus interposuit. uerum et non ab re agere a quoquam uideri puto, si ea, que  de ortu et actu atque obitu domini et patroni ac protectoris nostri in schedulis uetustate prope deletis inuenta sunt reparo, et de abditis ad lucem reduco: et ea, que ueterum certe relatione cognoui, litteris commendare procuro: eum sicut premisi, sancti Esdre pontificis studio, sacras Scripturas, desidia et profanitate impiorum Iudeorum abolitas, noscamus fuisse restauratas, et non solum euangelicam et apostolicam historiam ab euangelistis sacratissime conditam, sed et plurimorum sanctorum gesta plurimos Ecclesie magistros, ad instructionem multorum, et etiam historiographos agones secularium, ad posterorum memoriam descripsisse; gentiles quoque petas sua fragmenta grandisonis pompare modis studuisse legamus.

 I. Post uindictam scelerum, que facta est a Domino cede Galliarum, prosequente Wandalorum crudelitate, misericordiam celi distillarunt: cum ad mitigandam, gentis Francorum barbarica ferocitate superuenturam, diuine animaduersionis propter iniquitates perseuerantes ultionem, mundo presulem a Deo predestinatum, Remigium pontificem hoc ordine protulerunt.

II. Erat quidam uenerabilis, ac dignus professione et nomine, Montanus monachus, in reclusione solitariam uitam ducens, ieiuniis, uigiliis, atque orationibus continue uacans, necnon ceterarum uirtutum insignibus adeo diuinitati se commendabilem reddens, ut angelicis sepe frueretur alloquiis, et frequenter celestibus uisionibus ac reuelationibus interesset.  Is [a 1Kb] ergo cum peruigil in oratione pro pace sancte Ecclesie, que multis ac diuersis afflictionibus apud Galliarum et Belgicarum prouincias uexabatur, Dei omnipotentis clementiam indefessis precibus exoraret, nocte quadam plus solito orationem protelans, usque lucis crepusculum in contemplatione permansit. Qui cum, lassitudine ac fragilitate carnis compellente, paululum membra sopori dedisset, subito per diuinam gratiam angelorum choris et animarum cetibus, beatissimorum hominum iam cum Deo regnantium, et immortalitatem adhuc corporum exspectantium, spiritibus interfuit, et familiarissimum  cepit audire colloquium. Inter cetera igitur, que in conuentu illo celico audiuit, etiam illi sancti spiritus, humane salutis auidi, queritari ceperunt de Gallicane deiectione Ecclesie, et quid facto ad talia opus esset, crebro uersare sermone, dicentes, quia tempus esset miserendi eius. Duplicia enim receperat pro omnibus peccatis suis, quanquam fex eius non sit exinanita. His ita inter se conferentibus subito uox adfuit, a superioribus atque secretioribus aditis saluberrime atque suauissime intonans, que et presentium solaretur spirituum mestitiam, et quod futurum erat, gratulabunda promulgaret sententia, ita dicendo: Dominus prospexit de excelso sancto suo: Dominus de celo in terram aspexit; ut audiret gemitus compeditorum, ut solueret  filios interemptorum, ut annuntietur nomen eius in gentibus, in conueniendo populos in unum, et reges ut seruiant ei . Cilinia in utero concipiens, filium pariet nomine Remigium, cui a me saluandus populus committetur. Beata siquidem Cilinia, intenta piis operibus, licet corpore teneretur in mundo, mente conuersabatur in celo. Que in flore iuuentutis pepererat de unico uiro suo Aemilio Principium, Suessionum ciuitatis postea sanctum episcopum, et fratrem eius, patrem beati Lupi episcopi eiusdem Principii successoris, qui usque ad ultima gloriosi Remigii tempora sacerdotio est functus, sicque defunctus.

III. uir [a 1Kb] autem ille uenerabilis, inter illius temporis innumera pericula tanta consolatione accepta,  Cilinie diuinum oraculum, gratia Dei perceptum, innotuit. At illa dixit ad Montanum: Quomodo fieri potest, ut anus lactem filium, cum mihi a temporibus diu transactis muliebria defecerint, et uir meus Aemilius uetulus sit, ac in euoso eius corpore frigidus exstet circum precordia sanguis, et uoluptatis opera in eo penitus emarcuerint? erant enim ambo genere nobiles, et gratia inter suos nominatissimi. Et quia liberorum parentes processerant in diebus multis, effeti, et carne iam infecundi, coniugale commercium non querebant, nec eis spes ultra uel appetitus generandi sobolem inerat. Cui beatus Montanus respondit: Scias, quia cum ablactaueris puerum Remigium, de lacte tuo perunges oculos meos, et recipiam lumen. Nam ut merita illi accrescerent,  sicut et sancto Tobie , iuxta diuinum sermonem, Ut iustus iustificeretur adhuc , idem beatus Montanus lumen corporalium oculorum amiserat. Tandem credentibus parentibus uerbis uiri Dei, fit gaudium, quod talem suscepturi essent prolem, in cuius conceptione non foret ardor explendi libidinis, sed amor generande iuxta diuinum presagium sobolis. Concipitur ergo futurus Christi pontifex, et Christi adminiculante misericordia, mater beatissima quem, auspice Deo, concepit, feliciter filium genuit, cui Remigii, secundum Domini dictum, in baptismate nomen imponi fecit. Et ablactatus,  sicut suus prenuntiator predixerat, lacte matris oculos sui uatis, matre obstetricante, perungens, lumen illi gratia diuina restituit. Nec incredibile uideri debet, si puer iste, antequam per etatem corporis sciret uocare patrem et matrem suam, uirtutes munere diuino operatus est; qui etsi ut homo in iniquitatibus conceptus est, contra morem tamen humane conditionis, non in delictis eum preuaricationis, sed in gratia remissionis, mater sua peperit. Neque enim dubitandum est, quia Spiritus sanctus, qui eum talem futurum predixit, et cuius munere conceptus fuit, etiam a peccatis absoluit. Constat quippe ueridica Patrum sententia, quia lege non constringitur Spiritus sancti donum. Et propterea qui Cornelium ac domum eius ante perceptionem  baptismi sua gratia consecrauit , ipse utique beatum Remigium, non solum ante baptismum, sed etiam ante natiuitatem eiusdem gratie munere perfudit. Ortus est autem ex anu et uetulo diu sterilibus per repromissionem, ut Isaac  et Ioannes , uir iste sanctus, antequam natus, nomine designatus, antequam mundo cognitus, in pago Laudunensi, alto parentum sanguine, ut monstraretur in ortu, qualis futurus erat in actu.

Iu. Singularis autem meriti indicium datur, quoties hominibus a Deo uel imponitur nomen, uel mutatur. Sic Abram, quia pater multarum gentium erat futurus, Abraham est uocatus . Sic Iacob, quia Deum uidit, Isrel appellari meruit . Sic Iosias rex, ob eximie uirtutis culmen, nominatus  a Deo est multo antequam natus . Sic Ioannes, eo quod diuina sibi gratia adminiculante, plus esse meruit quam propheta, et quod nemo inter natos mulierum maior illo surrexit : et Petrus a firmitate et stabilitate petre sumpsit cognomen . Et qui ante Saulus, postea nominatus est Paulus , quoniam legis zelo contra Christum erectus, ab eo, quem in membris suis persequebatur, de celo in terram prostratus, apud se factus est Paulus, id est paruus, modicus et humilis: demum gratie Dei magnus defensor, et uas electionis effectus, atque totius est Ecclesie magister et predicator egregius . Et filii Zebedei, eo quod uerbum Dei terribiliter mundo peccanti intonuerunt, filiorum tonitrui  assumpserunt cognomen . Et Dominus ac Redemptor noster iehsu, id est Saluator, est cognominatus antequam carne natus, eo quod saluum facturus esset populum suum a peccatis eorum . Ita ergo et beatus Remigius ab eo quod Ecclesiam sibi credendam inter fluctiuagos mundi recturus esset anfractus, Remigii cognomen a Deo assecutus est. Seruorum namque Dei proprium est, a Deo nominatim sciri. Unde uni eorum dicitur: Noui te ex nomine ; et beato Ieremie, ad uerbi diuini predicationem ituro, dicitur: Priusquam te formarem in utero, noui te, et in uentre matris  tue sanctificaui te . Ieremias enim ab idolorum cultu populum reuocaturus, in uentre sanctificatur: Ioannes populum suo illuminaturus alloquio, in utero materno propheticam suscepit gratiam ; et beatus Remigius gentem Francorum a tenebris ignorantie ad lucem perducturus Euangelii, itidem diuina donatus est gratia, ut quod perfecturus erat ministerio, cum participibus suis pari claresceret munere, et qui, ut dictum est, Ecclesiam Dei, speciali autem cura Rhemorum ciuitatem atque prouinciam, remigio alarum sanctarum, scilicet uerbo et exemplo, meritis et orationibus, erat Dei predestinatione recturus, et perfecto certamine spiritu celestia regna petiturus, angelorum utique subuectus auxilio, Remigius est iure Dei preceptione  uocatus.

u. Nec illud silendum est, quia in chartis recenti tempore post illius obitum, sed et post plura annorum curricula factis, de rebus Rhemensi Ecclesie traditis, Remedium fuisse nominatum legimus. Quod qui merita et acta illius attendit, congrue hoc eum nomine appellatum fuisse intelligit. Qui mitigator furoris Domini, in tempore iracundie factus est reconciliatio, et magnificatus a Domino in conspectu regum, in uerbis suis, sicut in sequentibus ostendemus, monstra, uidelicet paganos feroces, placauit. Merito igitur eum Remedium fuisse nominatum in baptismate crederemus, nisi in emendatioribus gestis illum oraculo diuino per sanctum Montanum Remigium uocari debere cognosceremus. Sed  et in uersibus metricis ab ipso compositis, et iussione illius in quodam uase ab eo consecrato sculptis, ita legimus:

Hauriat hinc populus uitam de sanguine sacro,
Iniecto eternus quem fudit uulnere Christus.
Remigius reddit Domino sua uota sacerdos.

Quod uas usque ad nostra tempora perdurauit, donec fusum, in redemptionem datum est Christianorum, ut a ministris diaboli Nortmannis redimeret pretium argentei calicis, quos de potestate tenebrarum redemerat effusus sanguis calicis, Christi uidelicet passionis.

uI. Traditus autem a parentibus schole litteris imbuendus, in breui ceuis, et etiam natu maioribus suis doctrina excellentior est effectus. Studebat quoque  teneros annos morum maturitate uincere, et beneuolentiam cordis caritatis melle condire, turbas frequentiorum populorum uitare, et ut preconem suum fecisse didicerat, uita solitaria in reclusione Domino seruire: qui locus in castro Lauduno hactenus designatur, et uenerabiliter colitur. In qua reclusione secundis successibus certatim sancte conuersationis studiis iustus adolescens Domino militauit. Et cum ad uiginti et duos etatis sue annos peruenit, defuncto Bennadio [al., Benagio. Bar.  Gennadio legit] archiepiscopo in hac urbe Rhemensi, omnium generaliter uotis ad pontificii culmen raptus fuisse dignoscitur potius quam electus. Fit ergo concursus populi, diuersi quidem sexus, conditionis ac dignitatis, necnon et etatis; sed unius atque eiusdem sententie cuncti hunc uere Deo dignum, et qui populis prefici deberet, acclamabant. uir autem [a 1Kb] beatissimus his angustiis depressus, nimiis afficiebatur angoribus: quia nec fuge locus usque patebat, nec populo, ut ab intentione cepta resipisceret, ullomodo satisfacere poterat. Diuine namque erat uoluntatis, ut qui omnium saluti prospecturus erat, omnium acclamationibus eligeretur; et qui unitati fidei cum iam fidelibus, et futuris fidelibus erat prouisurus, unione cuncti populi ad sedem eueheretur  sacerdotalis honoris. Sanctissimus quidem uir, cum his acclamationibus se urgeri conspiceret, de infirmitatis et etatis sue tempore conqueri cepit, et quia ecclesiasticus ordo infirmam etatem ad hanc non reciperet dignitatem uoce publica fatebatur. Timebat enim, ne immatura etas inimici uersutiis impugnata, aliquid contraheret sinistri. Sed diuina gratia, et uocem populorum constantissime in ipsius perdurare fecit electione, et sanctum uirum ab antiqui hostis protexit malignitate. Et cum populi acclamaret frequentia, et sanctissimus uir magna reniteretur constantia, placuit omnipotenti Deo ei manifestissimis monstrare indiciis, quod ipse de eo haberet iudicium.

uII. Etenim cum modo predicto reniti conaretur,  uidentibus cunctis qui aderant, descendit subito radius noui luminis super ipsius uiri sancti uerticem, ac si ipse sol de celo motus super eum ceciderit: et quia illuminandarum lux parabatur animarum, ipse quoque, cum ad hoc opus ascisceretur, lumine debuit declarari uisibili. Ipse namque erat lucerna, que non sub modio cure corporee, sed super candelabrum purissime ac Dei dilecte conuersationis erat ponenda, quatenus his, qui in domo sancte Ecclesie futuri erant, lumen optime institutionis preberet.

uIII. Placuit etiam omnipotentie diuine huic miraculo aliud addere, ad ostensionem meritorum beatissimi uiri. Etenim radio supradicto se illustrante, sensit  capiti suo unguinis sacri infusum liquorem; quo totum eius delibutum est caput. Et merito: ut qui oleum spirituale populis, quo eorum quidem capita uisibili, mentes autem predicatione, sancto Spiritu in se loquente, uncturus erat chrismate inuisibili, id est gratia eiusdem Spiritus sancti, ipse quoque prius tali unctione insigniretur. Acceptis autem talibus ac tantis auspiciis, diuinis timuit contraire statutis. Neque enim tutum illi uideri poterat, tot signis precurrentibus, diuine contradicere iussioni, presertim  cum luce et unctione sancti Spiritus, que oleo uisibili designatur, interius illustratus atque perunctus, ut et S. Isaias, admittendum se in diuinum ministerium, debere se potius offerre quam excusare, didicerit.

IX. Posthabita ergo omni dubitatione, atque ancipiti submota sententia, unanimitate episcoporum Rhemensis prouincie, infulis induitur sacerdotalibus, benedictione consecratur episcopali; atque in sede presulatus collocatur huius ciuitatis Rhemorum. Ubi statim sic apparuit aptus et deuotus, tanquam si officio, ad quod nouiter ascenderat, iugiter prefuisset. Fuit itaque in eleemosynis largus, in uigiliis sedulus, in oratione deuotus, in humanitate profusus, in doctrina precipuus, in caritate perfectus, in  sermone paratus, in conuersatione sanctissimus. Sinceritatem mentis uultus sui serenitate monstrabat: et pietatem clementissimi cordis ostendebat in lenitate sermonis. Quidquid ad salutem posset pertinere eternam, non minus implebat beatissimus opere, quam sermonis predicatione docebat. O uirum per omnia Deo dignum! Eminebat in ipso habitu animi pulchritudo: in specie exterioris hominis, ipsam putares expressam imaginem sanctitatis. Erat irreuerentibus terribilis aspectu, reuerendus incessu, metuendus seueritate, uenerandus benignitate. Censuram auctoritatis temperabat mansuetudo humilitatis. Delinquentibus quidem minabatur frontis austeritas, sed blandiebatur cordis serenitas. Erga bene agentes, Petrus apparebat in uultu: erga  delinquentes, Paulus in spiritu: ac si conueniente in uno diuersitate gratiarum, illius pietatis, huius erat emulator districtionis: ita ut cum presentiam eius quisquam uix sustineret, absentiam ferre non posset. Internorum autem bonorum suorum formas ac species, sicut nemo ad plenum potuit inspicere, ita nemo sufficit explicare. Quas sicut ille studuit excolere, ita et laborauit occulere; et cum hec uellet augeri, nolebat agnosci. Sed quia hoc est natura iustitie, ut quanto studiosius abscondi optat, tanto clarius innotescat, et occultatio ipsa predicatio sit: per populos tantorum bonorum fama uolitabat. Eminebat in admiratione omnium, ueluti ciuitas super uerticem montis exposita, nec iam lucerna poterat latere sub modio. Gloriosa illa anima aperuit latentes  in se diuitias celestium munerum, et de armario suaue olentium uirtutum, aromata sanctificationis, et gratiarum suarum supra omnem hanc Ecclesiam effudit. Neglector quietis, refuga uoluptatis, appetitor laboris, patiens abiectionis, impatiens honoris, pauper in pecunia, diues in conscientia, humilis ad merita, superbus ad uitia. Sic in se excoluit diuersas gratiarum uirtutes, ut uix pauci tenerent singulas, quomodo ille impleuit uniuersas. Semper in operis exercitio, semper in compunctionis affectu, nulla illi ex omnibus propensior cura, nisi ut aut de Deo in lectione atque sermone, aut cum Deo in oratione loqueretur. Qui contrita continuis ieiuniis ossa studebat de persecutore inimico, longo  triumphare martyrio; pro cibo ac potu hoc secum incessanter ruminans: Fuerunt mihi lacryme mee panes die ac nocte . Concupiscit et deficit anima mea in atria Domini. Cor meum et caro mea exsultauerunt in Deum uiuum . Defecit in salutare tuum anima mea . Sitiuit in te anima mea, quam multipliciter tibi caro mea . Sitiuit anima mea ad Deum fontem uiuum: quando ueniam et apparebo ante faciem Dei?  Et consolando se dicebat: Quare tristis es, anima mea, et quare conturbas me? Spera in Deo quoniam adhuc confitebor illi: Salutare uultus mei, et Deus meus . Satiabor, dum manifestabitur gloria eius .

X. Nam quia specie sui Conditoris, ad quam anhelabat,  necdum satiabatur, continuis suspiriis atque gemitibus, diurnis atque nocturnis lacrymis illum desiderans, pio luctu ad superna gaudia subleuata, flendose anima sancta pascebat: et intus quidem doloris sui gemitum tolerabat, sed eo refectionis pabulum percipiebat, quo hic uis amoris per lacrymas emanabat. Preter uitam auide nichil esuriebat, preter iustitiam nichil delectabiliter sitiebat. Presentia tanquam inania atque transacta absente spiritu non uidebat, et in futuro reposita quasi oculis subdita concupiscebat. Et fere uix terra, que talem genuit, ac de alumno nobis patronum, de homine angelum ac doctorem nobis emisit. Bene igitur et congrue, secundum Prophetam de illo dicamus: In memoria eterna erit iustus . Digne enim in memoria  uersatur hominum, qui ad gaudia transit angelorum. Qui ideo gratiam Dei glorificatus inuenit, quia mundi gloriam, adiutus Dei gratia, non quesiuit. Qui gubernaculum fidei uiriliter tenens, anchoram spei tranquilla iam in statione composuit. Qui contra impetum diaboli, scutum Dei ita infatigabiliter tenuit, ut ad uictoriam perueniret. Habemus in eo medicum e celo, cum quo sanctitas, imo ipse sanctitatis auctor, ciuitatem nostram intrauit. Quantis cecis, a uia ueritatis errantibus, uisum quo Christus uidetur, aperuit? In quantorum auribus, sermonibus celestium mandatorum, pretiosum infudit auditum? Quantos intrinsecus uulneratos, angelici oris arte et orationis uirtute curauit? Quantorum animas, peccatis iam in corpore defunctas,  ad emendationem tanquam ad lucem uocando resuscitauit? Docebat quotidie filios suos, ne res alienas concupiscerent, ne eis coniuges extranee pulchre essent, ne peccati uenenum per aspectum animam penetraret. De quantorum cordibus ille, quos iniquitas et impietas possidebat, fugauit luxuriam, remouit iram, restrinxit inuidiam, reuocando illuc fidem et castitatem, atque misericordiam? Quantos uir ille apostolicus penitentie medicamentis a peccatorum morte resuscitauit, custos animarum, cupiditates resecans, iram comprimens, malitias exstirpans? His magis uir ille temporibus necessarius fuerat, quibus tanta iniquitas sumptis quotidie, deficiente iustitia, uiribus conualescit. Et quidem  ille in hac peregrinatione seculi solo corpore constitutus, cogitatione tamen in illa eterna patria conuersatus est. Qui huic mundo crucifixus ac mortuus, quidquid laborauit, de hac uita, ad illam transtulit, et de sinistra semper transmisit ad dexteram, atque in celo suos reposuit sudores. Et inter hec omnia intendebat uir beatus iactantiam uirtutum fugere in quo non poterat gratia excelsa latere: adeo ut non solum corda hominum, belluina feritate crudelia, ad mansuetudinem Christi domaret fidelis seruus eius, et prudens, sciens conseruis eius dare in tempore tritici mensuram, id est, pro captu audientium mensurate et opportune diuini uerbi pabula ministrare; uerum etiam aues, ut innocentia et potestas primi Ade, antequam peccaret, cui omnia  irrationalia subiecta fuerunt, ut Scriptura demonstrat , in isto sancto uiro, per secundum Adam Dominum nostrum Iesum Christum, reformata intelligerentur.

XI. Cum enim inter domesticos suos contingebat illum secretius habere conuiuium, et delectaretur in hilaritate charorum, descendebant ad eum intrepidi passeres, et in manu eius mense reliquias colligebant. Discedebant alii saturi, accedebant alii saturandi. Sic mansuescebat feritas auium, in operatione uirtutum. Delectatio namque illius talis erat in hilaritate charorum, sicut de beato Iob legimus, quoniam non cadebat lux uultus eius in terram : quia nimirum in tanta grauitate uultum tenere consueuerat, ut nunquam contemptibili letitia  resolueretur: sed quotiescunque hilariorem se presentibus exhibebat, certa semper hoc causa utilitatis eorum faceret. Ita et hic sanctus, religiosa grauitate discretus in omnibus, non uanitatis iactantia hec uel dissolutione agebat: sed ut Dei ostenderetur collata sibi gratia, et ad eius amorem et fidem, qui mirabilis in sanctis suis, seruos suos multis modis consolari, ac mirificare dignatur, suorum corda excitarentur, et illius seruituti se propensius manciparent. Sed et non sine consideratione uidetur pretereundum, cur iste sanctus in iucunditate charorum, amplius in mansuetudine, ac pastione passerum, quam aliarum auium delectabatur. Et ut primo dicamus simpliciter, solent homines alias aues domesticas habere in domibus suis, passeres autem,  licet in tectis, sicut legimus, et uidentes scimus, soleant habitare, humana gaudentes uicinitate, intra domos tamen suas domesticos habere non solent. Unde constat, quia si aues, que in domibus domestice haberi solent, in manu pasceret, pro nullo haberetur miraculo, nec esset unde conuiuantibus iucundatio proueniret. In domum quoque secretiorem aliis auibus, que intra cubicula domestice haberi non solent, nisi passeribus, qui in tectis, humana uicinitate gaudentes, habitare solent, ad hanc seruo Dei diuinam collatam gratiam demonstrandam, facultas non erat conueniendi.

 XII. Sed si altius aliquid in hoc sancti Dei facto perscrutari uolumus, intelligere possumus, quia nulle aues tam sepe in Scripturis commendantur, sicut passer, columba et turtur. Columba quippe et turtur, que gemitus pro cantu edere solent, quia luctus sanctorum in presenti seculo, et superna desideria per secretas orationum lacrymas et [a 1Kb] cantus Ecclesie publicos designet. Passer uero auis corpore parua, sed maxima sagacitate sollicita, que nec facile laqueis irretitur, nec per ingluuiem uentris escarum ambitione decipitur. Hec propter infirmitatem suam, ne aut ipsa a suo insidiatore capiatur, aut fetus eius serpentinis deuorentur insidiis, ad domorum fastigia celsa concurrit. Huic merito prudens et humilis quisque comparatur qui diabolice  calliditatis fraudes fugiens, uigiliis et orationibus, ac penitentie lacrymis intra sancte Ecclesie septa se munire festinat. Redemptor etiam et Saluator noster se passere dignatus est designari, Psalmista teste qui dicit, Etenim passer inuenit sibi domum . Iam quippe passer domum sibi inuenit, quia eterni celi habitaculum noster Redemptor intrauit: ubi factus est sicut passer solitarius in tecto ; quia solus inter mortuos liber, sedet ad dexteram maiestatis in excelsis; tanto melior angelis effectus, quanto differentius pro illis nomen hereditauit , ut sit et uocetur Filius Dei. Hic est uerus Deus, et uita eterna . Ad quem in hac peregrinatione positi anima cuiusque fidelis suspirans, sic iucundatur dum per fidem  rectam, et sancta desideria ac per bona opera in celorum regno mansionem suam sentit esse preparatam: sicut passer in foramine parietis exsultat, id est, etiam ueraciter fidelis in foramine materie, scilicet in unitate Ecclesie, que de perforato in cruce Christi latere, lauacro rigatur et poculo, a maligni spiritus et membrorum eius malignitate protectus, exsultat: et qui ex sanguinibus, et uoluntate carnis, et uoluntate uiri natus, sed sanguine Iesu Filii Dei de potestate tenebrarum redemptus, et ex aqua et spiritu, quo idem Dominus Deus noster ex gloriosa semper uirgine Maria domina nostra est natus, et ipse a uirgine matre Ecclesia immaculato diuini fontis utero est renatus, ac Christo incorporatus, gaudio inenarrabili et exsultatione exsultat.

 XIII. Sunt et alia, que de hoc beati Francorum apostoli facto  ad nostre utilitatis augmentum considerantes trahere possumus, comparantes illud actioni Ioannis apostoli. Fertur enim relatione maiorum quia cum B. Ioanni apostolo auis, que perdix uocatur, uiua et sana a quodam oblata fuisset, cepit eam leni manu demulcendo tractare. Quod uidens quidam adolescentium ad ceuos suos ridendo dixit: uidete quomodo ille senex cum auicula, sicut et puer ludit. Beatus uero  apostolus ista per spiritum cognoscens, uocauit ad se iuuenem; interrogans quid manu teneret. Cui iuuenis: Arcum, inquit. Et beatus Ioannes: Quod habet officium illud quod in manu tenes? Et iuuenis: Sagittamus, inquit, inde bestias, siue aues, uel alia queque. Et beatus Ioannes: Quomodo, inquit, uel quali ordine? Et iuuenis curuato arcu tetendit illum, et tensum in manu tenuit. Sed cum B. Ioannes nichil ei subsecutus loquendo fuit, post aliquod spatium iuuenis arcum distendit. Cui B. Ioannes: Cur, inquit, arcum distendisti? Ad quem iuuenis: Quia si diutius tensus teneretur, infirmius tela iactaret. Et ad hec sanctus apostolus: Sic et humana fragilitas, si semper in rigore contemplationis persistat, et sibi non condescendat, minus necessario ualida  contemplationis penna subleuatur. Quod pia prouisione Conditoris et Saluatoris nostri agitur, ut per collatam gratiam crescamus in profectu uirtutum, et per infirmitatis nostre cognitionem, discamus humilitatis custodire uirtutem. Quo facto et sermone audientibus magnam instructionis edificationem et presentibus contulit, et futuris seque sequentibus dereliquit. Sic et de hoc beato Remigii facto maximam instructionis edificationem, et in charorum chara dilectione, et in fragilitatis nostre discreta condescensione, nobis ualemus assumere ut ille passeribus subministrans, qui non serunt neque congregant in horrea: sed Deus pascit illos, aliis saturatis, alios saturandos suscepit; nos qui res et facultates, uel cognationis successione, uel fidelium collatione  suscepimus, fratribus qui non preparauerunt sibi  cum gaudio bona que possumus ministrantes, alios quibus bona ministremus, asciscimus: plus gaudentes de bono opere quam de bona possessione, ut et Deus colletetur bono opere nostro, qui operariis pietatis se in iudicio dicturum predixit: Quod uni ex minimis meis fecistis, mihi fecistis .

XIu. Accidit autem quodam tempore, cum pastorali solertia ex more parochias circuiret, ut si negligenter aliquid in diuinis cultibus ageretur, fidelis Christi seruus agnosceret, et ut bonus agricola, que inculta erant, ad bone operationis fructus proferendos excoleret, ut ad uicum, cui uocabulum est Calmacianus [Calmicianus], perueniret. Ubi dum  quidam cecus per interualla temporum occultantis se demonii inuasione possessus, ab eo opem misericordie postulasset, quoniam ante ipsius sancti uiri presentiam occultari non potuit (erat enim illius generis, de quo Dominus in Euangelio dicit, quod non eiicitur, nisi in oratione et ieiunio , cepit, qua dudum captus fuerat, demonis infestatione idem cecus corporis uexatione torqueri. Tunc beatus Remigius in oratione, qua semper animo ad Dominum intendebat, corpore, quod ieiuniis et bonorum operum exercitio incessanter afficiebat, se humiliter ad terram prostrauit, statimque lumen pristinum ceci oculis reddidit, et ab eo pestem immundi spiritus effugauit, et ne ultra eum uexare  presumeret, in nomine Christi precepit, opemque uictus petitam pauperi tribuit. O ineffabilis gratia pietatis, quo dum sola substantia petitur, triplex remedium obtinetur! uictu pauit egenum, munerauit uisu cecatum, reddidit libertati captiuum. Atque ita contigit per hoc insigne miraculum sancte Trinitatis mysterium, ut cum apparuit unus in paupere, Trinitas se ostenderet in salute.

Xu. Qui ergo tentationibus, siue occultis in mente, siue apertis in corpore, antiqui hostis sentit se infestatione urgeri, opem intercessionis eius enixe deposcat; et si fideliter petierit, ab infestatione immundi spiritus se ipsius meritis et orationibus a Dei gratia liberari non dubitet. Qui superne lumen contemplationis ignorat, qui presentis uite tenebris  pressus, dum uenturam uitam nequaquam diligendo conspicit, et quo gressum operis porrigat, nescit: lumen intelligentie ac contemplationis, atque necessariam cordis compunctionem, per intercessionem eius apud Domini pietatem expostulet, nichil hesitans, quia pro certo accipiet. Qui paupertate spiritualis uictus atque uestitus, fidei uidelicet, spei et caritatis, ac ceterarum uirtutum se arctari cognoscit: uel etiam temporalibus necessitatibus ac tribulationibus sentit affligi, eius intercessionum solatia gemitibus et lacrymis expetat, et quod pauper, cecus atque demoniosus per illum obtinuit, se solatio consolationum obtinere confidat. uerum si ad primas rogantis lacrymas Dominus precibus huius intercessoris nostri respondere, id est, erranti sospitatem  mentis dare, uel opem ferre necessitatem patienti distulerit: nec sic quidem a petendo, querendo, pulsando desistendum est, neque impetrandi subeunda desperatio; sed tanta potius perseuerandum instantia, tam obstinato frequentandus est, cum intercessionibus huius protectoris et adiutoris nostri, clamore Saluator, donec et ipse de celis Domino pro supplicatore suo supplicet: sicque fiet, ut si mentem ab intentione proposita non mutauerit precator, nequaquam fructu pie petitionis fraudetur. Sed et si pro sua fragilitate quis, seu pro aliis interuenerit, desiderati potietur effectu: nisi forte petentem cor in petitione reprehenderit, cum resistere se preceptis eius meminit: quia dignum profecto est, ut ab eius beneficiis sit quisque extraneus, cuius  nimirum iussionibus non uult esse subiectus. Qua in re hoc est salubre remedium, ut cum se mens ex memoria culpe reprehendit, hoc prius in oratione defleat, quod errauit; quatenus erroris macula cum fletibus tegitur, in petitione sua cordis facies ab auctore munda uideatur. Curandum est etiam, ne ad hoc rursus proruat, quod se mundasse fletibus exsultat; ne, dum plorata iterum culpa committitur, in conspectu iusti iudicis ipsa etiam lamenta leuientur, et cor iterum preterita in petitione reprehendant. Grauiter namque unusquisque confunditur, quando mandata Dei uel legendo uel audiendo respicit, que uiuendo contempsit: et inde dubitatione confusus, se ad orandum Deum conuertit. Unde Ioannis uoce  dicitur: Si cor nostrum non reprehendit nos, fiduciam habemus apud Deum; et quidquid petierimus ab eo, accipiemus . Ac si diceret: Si id quod precipit facimus, id quod petimus obtinemus. ualde namque apud Deum utraque hec sibi necessario congruit, ut et oratione operatio, et operatione oratio fulciatur. Hinc etenim Ieremias ait: Scrutemur uias nostras, et queramus, et reuertamur ad Dominum. Leuemus corda nostra cum manibus ad Deum in celos . uias etenim nostras scrutari, est, cogitationum interna discutere. Cor uero cum manibus leuat, qui orationem suam operibus roborat. Nam quisquis orat, sed operari dissimulat, cor leuat, sed manus non leuat. Quisquis uero operatur, et non orat, manus leuat et cor non leuat. Iuxta laborantis  uocem, tunc cor fiduciam in oratione accipit, cum sibi uite prauitas nulla contradicit.

XuI. Erat enim hic presul beatissimus, internorum curam in exteriorum occupatione non minuens, exteriorum prouidentiam in interiorum sollicitudine non relinquens. Cum ergo circumiens parochiam sollicitudine pastorali, transiret per Condumum episcopii uille, cuius uocabulum est Tudiniacus, aspexit messores messem secantes: accedensque ad eos, cum uerbo predicationis exhortatus est eos, dando cibum et potum in consolationem laboris. Et dum hec agerentur, accidit, sobrinam illius, nomine Celsam, Deo sacratam, proinde transire, et uillam sue proprietatis nomine Celtum adire. Que cum cognouit sanctum Remigium iuxta transitus sui uiam esse,  uenit ad eum, et benigne, ut par erat, ab illo suscepta, petiit eumdem uirum sanctum, ut una cum illa domum suam, quo ibat, dignaretur adire. Idem uir sanctus, ut erat prestabilis super iustis petitionibus, ipsius sobrine sue postulationi prebuit assensum. Et cum pariter ad domum peruenissent, et inter se familiaria et spiritalia haberent colloquia, uenit minister ipsius Celse ad auriculam eius dicens, quod uillicus eius uinum, quod in eadem uilla fuerat, uenditum iam habebat, excepta paruula quantitate quam pro saluando uasculo reseruauit. Cuius uultum sanctus Remigius uidens robore perfusum, interrogauit quid ei suus minister in auriculam dixerit. Que illi prompte respondit, quoniam non tantum pro eo de ipso nuntio uerecundabatur, quantum pro eis qui  cum eo aduenerant. Cognita uero causa, beatus Remigius hilari uultu consolatus est eam, dicens: Pro hac re, filia, noli contristari; dabit enim inde Dominus largitate pietatis sue solitam consolationem, qui per Prophetam suum se timentibus nichil deesse promisit . Et dixit eidem sobrine sue, audientibus illis qui aderant, ut alia illa curaret: ipse autem uellet interim hortum et uiridarium, atque domos illius circumire, et uidere qualiter illa maneret. Et sic de industria prius alia circumiens, peruenit usque ad cellarii ostium. Et interroganti, quid in illo tecto haberetur, respondit minister, cellarium esse. Idem autem uir sanctus dixit se illuc introire uelle. Cui cum nemo auderet contradicere,  interrogauit cellarium, si haberet in aliquo de ipsis uasculis uel aliquid uini. Et designato uasculo, in quo aliquid uini remanserat, dixit: Claude ostium, et sta de ista parte, usque dum ego ad te reuertar. Et pergens ad alteram frontem uasculi, que erat iuxta parietem, fecit crucem super idem uasculum quod erat non modice quantitatis, et genua flectens ad orationem, orauit diutius: et cepit uinum per foramen superius, per quod eidem uasculo infusum fuerat, adeo redundare, ut super pauimentum ipsius domus largiter inundaret. Et uiro sancto adhuc decumbente in oratione, cellarius timore perculsus exclamauit, dicens: In nomine Christi, quis unquam tale uidit? Quod cum audiuit sanctus Remigius, surrexit ab oratione, et precepit illi ut nemini hoc indicaret,  sed diceret domine sue ministris, impetratum uinum se habere unde ministrare ualerent. Sanctus uero Domini rediens ad prefatam sobrinam suam, consolatus est eam, dicens: Filia, noli contristari, sed spera in Domino, et fac bonitatem, et pasceris in diuitiis eius . Habes nunc uinum: letemur et exsultemus in Domino. Quod factum cum ipsa et homines eius per cellarium cognouissent, quia scriptum est, Opera Domini narrare honorificum est , dixit ad eum sobrina sua: Nunc cognoui, sancte Pater, quia diuina inspiratione ad hanc domum hodie te uocaui; propterea de hac uilla te et ecclesiam tuam perpetuo heredem esse faciam. Et presentialiter ipsam illam ad Rhemensem ecclesiam tradidit, et eidem sancto presuli inde  chartam et uestituram secundum morem legalem fecit.

XuII. Miramur quia, iuxta uerbum Elisei , paruo olei liquore magna uasa infusa, oleo fuere repleta. Miremur quia benedictione et oratione Domini, et Patris ac patroni nostri Remigii, uas non modice quantitatis, de paruo liquore, quod in eo erat, uinum superfusum etiam in pauimentum cellarii redundauit. Et nos qui carnis uoluntatibus [forte uoluptatibus] debriati, alios etiam peccare facientes, peccatis inebriauimus, et ad peccandum nostro uel exemplo, uel uerbo illeximus, euacuati a Christo, uasa donis spiritualibus uacua, si ad memoriam huius beati pontificis a fundo cordium nostrorum, uenenum iniquitatum nostrarum, quod delectabiliter, ut uinum,  nos ingurgitando bibimus per puram confessionem, cum contritione et cordis rugitu euomuerimus, euacuantes nos felle peccatorum, quo repleti sumus; et lacrymis nos eluerimus, leuantes corda nostra cum puris manibus sine ira et disceptatione ad Deum, meritis eius et precibus obtinere nos posse credamus, ut repleamur abundante gratia Dei, et fiat in nobis fons uite, ac in eius lumine uideamus lumen.

XuIII. Tunc ad iustitiam credentes corde, et ad salutem confitentes ore, quia in Patre totus est Filius, et in uerbo totus Pater: in Patre simul et Filio totus est sanctus Spiritus: a Patre simul et Filio totus idem procedit Spiritus sanctus; quod in futuro specie uidebimus, quando secundum promissionem  suam Dominus noster iehsu Christus nobis palam de Patre annuntiabit: quia per patefactam tunc maiestatis sue speciem, et quomodo ipse gignenti non impar oriatur, et quomodo utriusque Spiritus utrique ceternis procedat, ostendet. Aperte namque tunc uidebimus quomodo hoc, quod oriendo est, ei de quo oritur, subsequens non est: quomodo is, qui processione producitur, a proferentibus non preitur. Aperte tunc uidebimus quomodo unum indiuisibiliter tria sunt, et indiuisibiliter tria unum. Credamus igitur et confiteamur sanctam et inseparabilem Trinitatem, Patrem, et Filium et Spiritum sanctum, ceternam et consubstantialem ac cequalem sibimet esse, unius diuinitatis, essentie, omnipotentie, glorie, magnitudinis, maiestatis et  quidquid ad se, id est, substantialiter dicitur: relatiue autem tres personas Patrem et Filium et Spiritum sanctum, et quod inseparabilis nature unitas, non possit separabiles habere personas. Quod et in hoc ostenditur, personas non posse diuidi in Trinitate, quia cuiuslibet persone nomen, semper ad alteram respicit personam. Si Patrem dicis, Filium ostendis. Si Filium nominas, Patrem predicas. Si Spiritum sanctum appellas, Patris et Filii esse Spiritum necesse est intelligas. Et hoc regulariter sit tenendum, quod omnia nature nomina, uel essentie, sicut in una persona singulariter, sic etiam in tribus semper singulari numero sit dicendum, et in Deo nichil secundum accidens sit dicendum, quia nichil in eo mutabile est. Et qualis ac quantus sit Pater, talis  ac tantus sit Filius, talis ac tantus sit Spiritus sanctus: nec aliquod maius sit, tres simul dicte persone, quam singule quoque persone: quia eadem magnitudo est in unaquaque persona semel dicta, que est in tribus personis simul nominatis.

XIX. Una uero tantum ex eadem sancta Trinitate persona Filii, per quem omnia facta sunt, operatione Spiritus sancti ex immaculata carne perpetue uirginis Marie nostre carnis substantiam, animatam nostre nature anima rationali et intellectuali, de incomprehensibili, nobis uirtutis sue opere, totum scilicet hominem, ut totum saluaret hominem, assumpsit in unitate persone diuinitatis sue. Natiuitas enim Domini secundum carnem, quamuis habeat quedam propria, quibus humane conditionis initia transcendit,  siue quod solus ab inuiolata uirgine sine concupiscentia est conceptus et natus, siue quod ita uisceribus matris est editus, ut fecunditas pareret et uirginitas permaneret: non alterius tamen nature erat eius caro, quam nostra est, nec alia illi, quam ceteris hominibus, anima est inspirata principio, que excelleret, non diuersitate generis, sed sublimitate uirtutis. Nihil enim carnis sue habebat aduersum, nec discordia desideriorum gignebat compugnantiam uoluntatum. Sensus corporei uigebant sine lege peccati, et ueritas affectionum sub moderamine Deitatis et mentis, nec tentabatur illecebris, nec cedebat iniuriis. uerus homo uero unitus est Deo, sed secundum existentem prius animam deductus  e celo, nec secundum carnem creatus ex nichilo. Eamdem generis in uerbi diuinitate personam, et tenens communem nobis in corpore animaque naturam. Non enim esset Dei hominumque mediator, nisi idem Deus, idemque homo in utroque et unus esset et uerus. Quam seruilem formam, a solo Filio Dei susceptam, tota sancta Trinitas, cuius una est uoluntas et operatio, in utero gloriose ac semper uirginis Marie fecit, sicut euangelizauit ei archangelus: Spiritus sanctus, inquiens, superueniet in te, et uirtus Altissimi obumbrabit tibi. Ideoque quod nascetur ex te Sanctum, uocabitur Filius Dei . Que tota sancta Trinitas, scilicet Deus Pater, nuncupatione Altissimi designatus; et eius uirtus et sapientia, que edificauit sibi domum ,  unigenitus uidelicet Filius ipse auctor operis, ipse opus auctoris, cooperante Spiritu sancto, eiusdem Saluatoris nostri humanitatem, corpus nimirum et animam, condidit in uisceribus uirginis, que facta est ancilla hominis per diuinitatem, et mater uerbi per carnem. Non autem prius in utero uirginis caro concepta est, et postmodum diuinitas uenit in carnem, sed mox uerbum uenit in uterum, mox uerbum seruata proprie ueritate nature factum est caro. Et perfectus homo, id est in ueritate carnis et anime rationalis, natus est per uterum. uirginis Filius Dei, unctus oleo letitie, id est dono Spiritus sancti, pre consortibus suis , scilicet pre ceteris hominibus. Nos prius homines peccatores efficimur, et postmodum  per unctionem sancti Spiritus sanctificamur: ipse autem existens Deus ante secula, per Spiritum sanctum, in utero uirginis homo conceptus est in fine seculorum. Ibi ab eodem Spiritu unctus est, ubi conceptus, nec ante conceptus et postmodum unctus est: sed hoc ipsum de Spiritu sancto et carne uirginis concipi, a Spiritu sancto ungi fecit. In quo complacuit inhabitare, omnem plenitudinem diuinitatis corporaliter , id est substantialiter: quia uerbum per omnipotentiam suam, uoluit hunc perfectum hominem quem assumpsit, hoc fieri ex tempore, quod ipse semper fuit sine tempore, id est, proprium Filium Dei? ut non possint dici duo Filii Dei, alius ante tempora genitus, et alius factus ex tempore, ne quaternitas , pro incarnatione ipsius in  sancta Trinitate dicatur: quoniam Deus, Dei Filius humanam assumpsit naturam, non personam in eternam suscipiens personam diuinitatis, temporalem humanitatis substantiam. Homo transiuit in Deum, non uertibilitate nature, sed propter diuine unitatem persone. Nam sicut in sancta Trinitate alia est persona Patris, alia Filii, alia Spiritus sancti, sed non aliud est Pater, aliud Filius, aliud Spiritus sanctus: ita in Dei Filio Domino nostro Iesu Christo, aliud est diuinitas, aliud anima, aliud corpus; sed non alia est persona diuinitatis, et alia humanitatis, sed una, eademque persona. Ideo non sunt duo Christi, nec duo Filii, sed unus Christus, et unus Filius, Deus et homo, iuxta euangelistam, plenus  gratia : quia plenitudo humanitatis, anima et corpus, assumpta est in uerbo in unitate persone sue diuinitatis. Plenus ueritate, quia in plenitudine humanitatis inhabitat plenitudo diuinitatis: quem beata uirgo Maria, salua integritate sui corporis, Deum et hominem, unicum filium edidit, quemadmodum salua uirginitate concepit, creatorem corporum et animarum humanarum, que ab eodem opifice suo Deo incorporantur, et priusquam suis inspirentur corporibus, non fuerunt. Sed quia per primi hominis preuaricationem, tota humani generis propago est uitiata nemo potest a conditione ueteris hominis liberari nisi per sacramentum baptismatis Christi, in quo nulla est discretio renatorum: quia quos aut sexus in corpore, aut etas discernit  in tempore, omnes in unam parit gratia mater infantiam, dicente Apostolo: Quicunque enim in Christo baptizati estis, Christum induistis. Non est Iudeus et Grecus; non est seruus neque liber: non est masculus neque femina: omnes enim uos unum estis in Christo Iesu . Cuius humanitatem in nulla proprietate operum, que naturas in eo distinguunt, diuinitas disseruit, postquam eam assumpsit, nec in ipsa etiam passione, quamuis ipsa diuinitas impassibilis semper in sua permanet natura.

XX. Et quoniam Ioannes Baptista eidem Domino nostro Iesu Christo singulariter ac sine mensura datam Spiritus largitatem dixit, in quo omnis plenitudo diuinitatis habitat , cuius anima et  caro, cum uerbo unus est Christus, et unicus filius, anima eius plenam in se diuinitatis habuit semper, et habet notitiam, cum qua naturaliter una creditur habere personam. Ipse est enim qui dat sanctis Spiritum, ipse est qui accipit: equalis Patri secundum diuinitatem, minor Patre secundum humanitatem. Et quia potens est ad mensuram dare, ideo non debuit ad mensuram accipere. In forma enim Dei manens, Spiritum dat: formam serui accipiens, Spiritum accepit. Ipsum enim, quem ad mensuram dat, totum accepit. Idem sacerdos et sacrificium, ueniens ad nos offerre pro nobis, quod assumpsit ex nobis, ut auferret a nobis quod inuenit in nobis, id est peccatum, mediator Dei et hominum, habens cum Patre eamdem diuinitatis naturam, et humanitatis  eamdem cum matre substantiam. Habens ex nobis usque ad mortem, nostre iniquitatis penam, habens incommutabilem de Deo Patre iustitiam. Propter nostram iniquitatem temporaliter mortuus, propter iustitiam suam, et ipse semper uiuus. Qui Dominus et rex glorie  crucifixus est, ex infirmitate nostra, sed uiuit ex uirtute sua. Idem Deus qui in cruce homo factus pependit, et in sepulcro idem Deus homo factus iacuit: sed in sepulcro secundum solam carnem idem Deus iacuit, et in infernum secundum solam animam descendit, et resurrexit tertia die carne: quia peccatum non fecit, a quo resurgeret anima . Ipse Deus et homo ascendit in celum, et sedet ad dextram  Patris uenturus iudicare uiuos et mortuos. Quidquid enim in Christo factum esse legitur, ab uno Christo, et ab uno Dei Filio gestum est. Hoc uero personaliter totus Christus dignatus est agere. Ipse quippe suas passiones inuenitur operatus, qui nichil habuit, quod pateretur inuitus. Cuius anima tante sanctitatis et iustificationis est, ut omnes in se credentium anime, per eam sanctificari et iustificari queant. Et caro tante munditie et libertatis est a peccato, ut omnes in se confidentium carnes, diuina in eo operante gratia, purgari et liberari possint: quia sanguis qui de eadem carne lancea militis uulnerata fluxerat , pretium est salutis humane. Per cuius effusionem exstincta est flamma illa paradisi custodia, et uia fidelibus aperta est ad  lignum uite, quod plantatum est secus decursus aquarum uiuentium . Cuius ligni sapientissimus Salomon, cum de laude sapientie multa dixisset, recordatus est, ita dicens: Beatus homo, qui inuenit sapientiam et qui affluit prudentia . Et paulo post: uie eius uie pulchre, et omnes semite eius pacifice . Lignum uite est his qui apprehenderint eam, et qui tenerit eam, beatus. Quem scilicet Christum Dei uirtutem et Dei sapientiam uidens Ioannes Baptista et precursor suus uenientem ad se, populis, quibus diu illum predicauerat, digito demonstrauit, dicens: Ecce agnus Dei, ecce qui tollit peccata mundi . Ecce agnus Dei, ecce innocens, et ab omni peccato immunis utpote qui os quidem de ossibus Adam, et carnem de carne  Adam, sed nullam peccatrice de carne traxit maculam culpe. Ecce qui tollit peccatum mundi, ecce qui iustus inter peccatores, mitis inter impios, hoc est, quasi agnus inter lupos apparens etiam peccatores et impios iustificandi habet potestatem.

XXI. Quomodo autem peccatum mundi tollat, quo ordine iustificet impios, apostolus Petrus ostendit, qui ait: Non corruptibilibus argento uel auro redempti estis de uana uestra conuersatione paterne traditionis, sed pretioso sanguine, quasi agni incontaminati et immaculati Iesu Christi . Et in Apocalypsi Ioannes apostolus: Qui dilexit nos, inquit, et lauit nos a peccatis nostris in sanguine suo . Non solum autem lauit nos a peccatis nostris in sanguine suo, quando sanguinem suum dedit in cruce pro  nobis, uel quando quisque nostrum in mysterium sacrosancte passionis illius baptismi aquis ablutus est: uerum etiam quotidie tollit peccata mundi, lauatque nos a peccatis nostris quotidianis in sanguine suo, cum eiusdem beate passionis ad altare memoria replicatur, cum panis et uini creatura, in sacramentum carnis et sanguinis eis, ineffabili spiritus sanctificatione transfertur; sicque corpus et sanguis illius, non infidelium manibus ad perniciem suam funditur et occiditur, sed fidelium ore sumitur in salutem. Cuius recte figuram agnus in lege paschalis ostendit, qui semel populum de Aegyptiaca seruitute liberans, in memoriam eiusdem liberationis per omnes annos immolatione sua populum eumdem  sanctificare solebat , donec ueniret ipse cui talis hostia testimonium dabat. Oblatusque Patri pro nobis in hostiam odoremque suauitatis, mysterium sue passionis, oblato agno, in creaturam panis uinique transferret, sacerdos factus in eternum, secundum ordinem Melchisedech, qui per proprium sanguinem semel introiuit in sancta, eterna redemptione inuenta . Quia uerbum quod erat in principio Deus apud Deum, cibus sempiternus sanctorum angelorum, unde uiuunt superne uirtutes, caro factum est, id est idem Deus uerbum, quod erat apud Deum, homo factus est, sicut dictum est, et semper credendum atque dicendum est. Quo auctore et redemptore, nunc in celo uiuunt cibo sempiterno beatorum spiritus, ac perpetuo omnis  uiuet Ecclesia sanctorum. Et nos uera eius carne de cruce pascimur, et sanguine uero ac uiuo, qui de latere eius in cruce manauit, potamur: qui manducatus et potatus, integer perseuerat et uiuus, quia surrexit occisus. Et in hac mystica distributione spiritualis alimonie, hoc impartitur, hoc sumitur; ut accipientes uirtutem celestis cibi, in carnem eius, qui caro nostra factus est, transeamus, et in quo crucifixi, cui commortui, et consepulti, et conresuscitati, ipsum per omnia carne et spiritu gestemus. Nam aliter in sancta Ecclesia, que corpus eius est, nec rata sacerdotia, nec uera sunt sacrificia, nisi in nostre proprietate nature, uerus nos pontifex reconciliet, et uerus immaculati agni sanguis emundet. Qui licet in Patris dextera sit constitutus, in eadem  tamen carne, quam assumpsit ex uirgine, sacramentum propitiationis exsequitur dicente Apostolo: Christus iehsu, qui mortuus est, imo qui et resurrexit, qui est in dextera Dei, qui etiam interpellat pro nobis .

XXII. Huius si quidem gratia repletos, et in ea usque ad excessum uite perseuerantes, poscamus nos istius Patris nostri meritis ac precibus multiplicari, a fructu frumenti, et uini et olei Dei, id est doctrina sancta, sapientia superna, diuine gratie misericordia, ut inebriati ab ubertate domus eius, ac pinguedine, uidelicet gratia sancti Spiritus, qua repletur catholica Ecclesia, que est domus et corpus eius flumina de uentre nostro fluant aque uiue, de mentibus scilicet nostris spirituales doctrine, que  sunt anime uita: et quos per baptismum ab omnibus mundauit sordibus peccatorum, per lacrymas penitentie a cunctis ablutos facinoribus, in uite conseruet munditia, et ad uitam mundos perducat eternam.

XXIII. Qui humani generis aduersarius non desistit ostendere nocendo malignitatis sue potentiam, immissione sua surgentibus subito flammarum globis, hanc ciuitatem Rhemorum succendit. Et nimia uastatione oborta, iam partem fere tertiam fauillis exstantibus, concrematio peracta consumpserat, et quod residuum erat, uictrix flamma lambebat. Cuius rei nuntius cum ad beatissimi Remigii antistitis peruenisset auditum, illico ad orationem in basilica  beati Nicasii urbis huius pontificis et martyris  se prostrauit: et surgens ab oratione, suspiciens in celum, ingemuit et dixit: Deus, Deus meus, adesto uoci mee. Et concito cursu per gradus, ante ipsam ecclesiam petris compositos egressus, ciuitatem petiit. In quibus petris, ac si super molle lutum impressa eius fuerunt uestigia, que hodieque ibi ad memoriam diuini miraculi demonstrantur. Et sic celeri uelocitate cucurrit, atque se igni opposuit: statimque ut extensa dextra contra ignem, cum inuocatione Christi nominis signum sancte crucis fecit, totum illud incendium, uelut quodam reatu cognito, fracta et concisa, atque in sese relisa uirtute, cepit ante uiri Dei presentiam fugere. Quod uir Dei semper insequebatur, et inter  ignem, et ea, que adhuc erant residua, cum signo sancte crucis et inuocatione Christi se opponebat. Sicque totum flammarum globum, ante se fugientem, per patentem portam  diuina potentia expulit, et alia porta ad hoc officium deputata, prefatam portam clausit, et ut nunquam ab aliquo aperiretur, cum interminatione uindicte, qui illam presumeret aperire, prohibuit: sicut et Iosue imprecatus est ultionem de eo qui muros Iericho, Dei uirtute deiectos, denuo restauraret . Post quosdam uero annos, ciuis quidam nomine Fercintus, secus illam portam manens, pertusum in maceria, qua eadem porta obstructa  fuerat, fecit, per quem fimum sue cortis eiiceret. Quem mox tanta est uindicta secuta, ut non homo, non pecus clade superueniente in eadem domo remanserit. In quo miraculo omnibus gratia Dei declarauit, quod uir Dei plenus fide, plus igne diuini amoris coluit, qui seuitiam tante indignationis meritis sanctis suis euicit, expulit et exstinxit. In eo enim, quia in silicibus eius fuerunt impressa uestigia, et beati Petri in elemento instabili soliti gressus iussione Domini exstiterunt, licet diuerso modo, non tamen diuersa fide ac gratia, operationem Christi conspicimus. Nam et in ueris historiis legimus, quia in sancta ciuitate Ierusalem seruatur lapis durissimus, in quo monstrantur pia Redemptoris uestigia, quando ante Pilatum iudicem stetit, cuius cordi saxo  duriori, exigentibus culpis, eius uerba imprimi nequiuerunt.

XXIu. Et silicibus impressis uestigiis serui sui Remigii, contra malitiam diaboli, cuius membrum Pilatus exstitit, pugnaturi, dignatus est demonstrare, quia dedit ei, sicut discipulis suis in carnis presentia dixerat, potestatem calcandi super omnem uirtutem inimici . uerum et in hoc facto gratia sue potentie uoluit demonstrare, quam pretiosi sint pedes euangelizantium pacem, euangelizantium bona , per quem auferebat a duris corde, et ablaturus erat ab infidelibus Francis corda lapidea, et dabat pertinacibus atque daturus erat infidelibus corda mollia, ad recipienda diuini uerbi semina, ut  per patientiam referrent fructum in tempore suo. Sed et per se Dominus, qui perforato in cruce latere suo edificauit Ecclesiam, profundens aquam et sanguinem, quibus eadem Ecclesia lauacro rigatur et poculo: et per hunc seruum suum, cui regendam suam commisit Ecclesiam, impressis in petra uestigiis, quando robustiora saxis uestigia, et molliora uestigiis saxa ostensa sunt, demonstrare singulariter uoluit, quod de eadem Ecclesia per Moysen figurata locutione predixit: Ferrum et es calceamentum eius . Calceamentum quippe in Scriptura sancta, munimen predicationis accipitur, sicut scriptum est: Calceati pedes in predicatione Euangelii pacis . Quia ergo per ferrum uirtus, per es autem perseuerantia exprimitur, ferrum et es  calceamentum eius dicitur, dum predicatio illius acumine simul constantia munitur. Per ferrum enim, mala aduersantia penetrat; per es autem, bona que proposuit, longanimiter seruat. In eo quod inter ignem, et ab incendio necdum tactus stans, cum signo crucis et inuocatione Christi nominis iste uir sanctus, qui cum suis collegiis dicere poterat, Christi bonus odor sumus Deo  in omni loco, se transgredi flammas prohibuit, Dei miraculum fuit representatum, quando Aaron pontifex, ut iram Domini placaret, thuribulum cum incenso odorifero sumpsit, atque inter mortuos et uiuentes stetit . Cuius meritis et precibus postulemus in nobis exstingui flammas uitiorum, nosque liberari ab igne perpetuo intolerabilium tormentorum. De  eo, quod prefatus ciuis, contra uetitum beati Remigii, quod ille clauserat, aperire presumpsit, et ultione non caruit: nos quoque pertimescamus sanctorum uerba et preceptiones paruipendere: quia Deo in se loquente, sine mutabilitate manentes sententias exprimit eorum sermo, qui transit.

XXu. Quedam puella ab urbe Tolosa preclaris orta natalibus, ab infantia maligni spiritus tenebatur obsidione captiua. Quam cum tenero amore diligerent piissimi genitores, ad sancti Petri sepulcrum in Romanam urbem cum plurima multitudine et multa deuotione duxerunt. In iisdem namque partibus erat tunc uir uite memorabilis, gratia et nomine Benedictus [a 1Kb] , plurimis effulgens uirtutibus. Cuius famam  audientes ipsius puelle parentes, ad eumdem Dei seruum illam perduxerunt. Qui multis ieiuniis et orationibus pro ipsius emendatione ab infestissimo demone laborans Domini potentiam studuit exorare. Quam cum nulla potuisset intercessione curare, nec ab ipsa callidi demonis uirus ualuisset expellere, multis ac ualidissimis exorcismis adiuratus, hoc responsum antiquus hostis reddidit, diuini nominis obtestatione constrictus, quod nunquam alterius de eodem habitaculo, nisi huius beatissimi Remigii antistitis orationibus posset expelli. Tunc parentes eius cum ipsius uiri Dei Benedicti litteris  hanc Rhemorum ciuitatem adire ceperunt. Et quoniam apud Alaricum regem Gothorum qui in Tolosana ciuitate sedem suam constituit, et una cum regno Gothico magnam partem Galliarum sibi obtinuit, predite puelle parentes ualde honorati, ac familiares, et, ut ferebatur, carne propinqui eius erant, cum litteris ac legatis ipsius ad beatum Remigium pro emundatione sepedicte puelle ab antiquo hoste, in hanc urbem, illam secum uinctam adducentes, uenerunt, ut Christi per eum uirtutem agnoscerent in purgatione sobolis, quam prescierant confessione latronis. Beatus autem Remigius cum diuturna reluctatione se non esse ad tantum opus dignum assereret, et consueta patientia repugnaret, precibus est populi supplicantis  euictus, ut orationem pro ea funderet, et parentum lacrymis condoleret. Tunc meritis sanctitatis armatus, uerbi precepit imperio, ut iniquus predo, per quod ingressus fuerat, discederet, et Christi famulam relaxaret. Itaque cum nimio uomitu et obsceno fetore per os, quo intrauit, egressus est. Sed paulo post discedente pontifice, sub ipsius tamen hore spatio, dum nimio labore fessa nutaret, uite calore decepta, spiritum salutis amisit. Iteratis ergo precibus supplicantium turba recurrit ad medicum. uir autem sanctus se accusat potius perpetrasse, quam sanitatis premium indulsisse; et exstitisse homicidii reum, non contulisse remedium. Ad basilicam igitur sancti Ioannis Baptiste, ubi corpus iacebat exanime, populi obtentus deprecatione, regreditur,  ibique sanctus Remigius cum lacrymis ad pauimenta sanctorum in oratione prosternitur, et reliquos, ut ita facerent, adhortatur. Et effuso lacrymarum imbre, consurgens suscitauit mortuam, quam prius sanauit egrotam. Apprehendens namque manum eius, dixit: Puella, in nomine Domini nostri Iesu Christi, surge. Que mox cum integra incolumitate, sicut ipsa postea fatebatur, ab ipsis inferni claustris surrexit, et ad propria feliciter remeauit.

XXuI. Potest enim fragilitate carnis exutus, et choris angelicis sociatus, plebem suam et quemlibet cum fide petentem, de casu cuiuslibet periculi imminentis, meritis et precibus suis eripere, et quemcunque a malis ad bona conuersum, de cuiuscunque peccati morte resuscitare, sed et de futura perpetua  morte liberare, qui adhuc in ergastulo corruptibilis carnis positus, uitam mortue ualuit restaurare. Propterea quoniam due mortes sunt in unoquoque nostrum, una uidelicet anime per peccatum, et altera corporis propter peccatum ad penam peccati: quia mors est anime, quando Deus eam deserit ob magnitudinem peccatorum; et mors est corporis, quando ab anima deseritur; et due sunt resurrectiones, nunc anime in Ecclesia per Filium uerbum Dei, quando per gratiam eius resurgit a morte iniquitatis: et hec est prima resurrectio, quam qui habet,  et in secunda, que est corporis, feliciter resurget in uitam eternam per uerbum Dei carne factum Filium hominis, qui potestatem accepit iudicium facere: quod iudicium in fine erit seculi: et ibi non erit resurrectio animarum, sed corporum. Petamus igitur corde contrito, cum lacrymis, bonis operibus suffragantibus, per huius patroni nostri intercessionem nos resuscitari a morte anime in presenti uita, ut uiuamus in Christo: et ut resurgentes corpore in fine seculi, eternaliter uiuamus cum Christo: credentes firmiter nos per eius intercessionem hoc apud Domini misericordiam obtineri posse, si fideliter petierimus: qui in curatione prius a demone, et post in resurrectione corporis a morte prefate puelle, certissimum pignus de meritis eius accepimus.

 XXuII. Habeamus seduli ante mentis oculos horam exitus nostri de corpore; preueniamus faciem Domini in confessione peccatorum nostrorum et lacrymis ac bonis operibus: indulgentes his qui in nos peccauerunt, ut indulgentiam peccatorum nostrorum obtinere possimus apud Domini misericordiam: et non negligamus bona que nunc agere poterimus. Sed pro his que in isto seculo egimus, condignam remunerationem in illo seculo accipiemus ab eo qui, ut scriptum est, reddet unicuique secundum opera sua . Nam ut taceamus de apostolis, martyribus, confessoribus, et ceteris arctioris et perfectioris uite uiris, qui mox corruptione carnis soluti, celos penetrant, et quem in  sua cognouere carne mortalem, iam in natura diuinitatis Patri et Spiritui sancto uidere possunt equalem; quorum unus certaminum suorum conscius non dubitauit de seipso testari: Cupio dissolui, et esse cum Christo : sunt plures in Ecclesia iusti, qui post carnis solutionem, continuo in beata paradisi requie suscipiuntur, exspectantes in magno gaudio, in magnis congaudentium choris, quando recepto corpore ueniant et appareant ante faciem Dei. At uero nonnulli propter bona quidem opera, ad electorum sortem preordinati, sed propter aliqua mala, quibus polluti de corpore exierunt, post mortem, seuere castigandi, excipiuntur flammis ignis purgatorii; et uel usque ad diem iudicii, longa huius examinatione, a uitiorum sorde mundantur:  uel certe prius amicorum fidelium precibus, eleemosynis, ieiuniis, fletibus et hostie salutaris oblationibus absoluti penis, et ipsi ad beatorum perueniunt requiem. Unde pensandum est, quod tutior uia sit, ut bonum quod quisque post mortem suam sperat agi per alios, agat, dum uiuit, ipse per se. Beatius quippe est liberum exire, quam post uincula libertatem querere.

XXuIII. Denique, cum quidam egrotus familie non ignobilis, necdum baptizatus, se a sancto postularet Remigio uisitari, et iam uelut in ultimo spiritu potitus, credere se fateretur, et baptizari deposceret, egroto abrenuntiante, et benedicto fonte, sanctus Remigius a presbytero loci illius exorciza  tum oleum et chrisma quesiuit. Qui simplex oleum se habere, sed oleum exorcizatum et chrisma in ampullis, in quibus fuerat, iam penitus defecisse respondit: Sanctus autem Remigius ipsas ampullas sibi afferri precepit: quas uacuas super altare misit, et se in orationem prostrauit. Surgens autem ab oratione ampullam, in qua breuis habebatur olei exorcizati, et alteram ampullam, in qua breuis continebatur sacri chrismatis, plenas inuenit. Sicque infirmum, qui ante abrenuntiauerat, post abrenuntiationem oleo exorcizato perunxit: demumque baptizatum, secundum traditionem ecclesiasticam, chrismate sacro liniuit. Qui mox anime sanitate recepta, etiam corporis incolumitatem promeruit. Quem, fratres karissimi,  quem imitatum atque secutum in hoc miraculo beatum Remigium debemus aduertere, nisi eum, qui in nuptiis, ad quas uenire, et eas sua presentia dignatus est significare, hydrias uacuas aqua impleri precepit, et eamdem aquam nutu suo in uinum conuertit?  Et quidem Dominus potuit implere uacuas hydrias uino, qui in exordio mundane creationis cuncta creauit ex nichilo: sed maluit de aqua hydrias impleri, et de ipsa aqua facere uinum: ut ministrorum obsequio hydrie aqua replerentur, et benedictionis sue nutu aqua uerteretur in uinum: ut patenter ostenderet, quia sicut omnia fecit ex nichilo, ita et naturas rerum sanctificatione sua mutat, ut ipse uolet. Et beatus Remigius seruus et amicus sponsi Ecclesie, credentem per diuina  mysteria, socians eidem corpori eius uerbis solemnibus poterat simplex oleum exorcizare, et sanctum Chrisma, sicut et fontem sacrare: sed maluit, ut Dominus singulatim de sacramentis sanctificatis ampullas, in quibus fuerant, benedictionis sue potentiam repleret, et se fidelem in uerbis suis, quibus dixerat: Si quid petieritis Patrem in nomine meo, dabit uobis , ad confirmandam fidem neophyti credentis obsequio famuli sui, ostenderet. Certum est, quoniam qui in exordio creationis, creaturis singulis benedixit, et eas semper ipsa benedictione in usus hominum crescere, et multiplicari fecit; et de creaturis panis et uini aqua misti, sed et olei, secundum suam traditionem, ad inuocationem sacerdotis semper bona creat: non faciendo,  quod iam erant; sed sacrosancta mysteria faciendo existere, quod nondum erant, corpus uidelicet et sanguinem suum et chrisma salutis eterne: idem ampullas singulas oleo repleuit, et ad inuocationem sacerdotis sui, sanctificationis benedictionem singulatim infudit.

XXIX. Cum gentis Francorum, ut historie produnt [a 1Kb] , de Troia ciuitate, impugnantibus et expugnantibus Grecis, pars cum Aenea in Italiam perrexit; pars eorum uidelicet, duodecim millia in finitimas Pannonie partes secus Meotides paludes peruenerunt, ibique ciuitatem aduenientes edificauerunt, quam ob suam memoriam Sicambriam uocauerunt:  in qua multis annis habitauerunt, et in gentem magnam usque ad tempora ualentiniani imperatoris creuerunt. Et ita sub principibus crinitis, iuxta morem gentis subinde succedentibus, per Thuringiam regionem Germanie a castello Dispargo, in quo diu habitauerunt, ad Belgice prouincie Tornacum atque Cameracum ciuitates aggressi sunt. Ideoque ad summum fluuium partem Belgice prouincie occupauerunt, ubi plurimis temporibus degerunt, sub Clodoueo et Meroueo rege utili, a cuius nomine celeberrimo, Franci uocati sunt Merouingi: sicut a ualentiniano imperatore Attica lingua uocati sunt Franci, hoc est feroces. Cui Meroueo in principatum successit Childericus, qui de Basina [al., Bissina] regina Thuringorum habuit filium Clodoueum,  qui fuit rex magnus super omnes ante se reges Francorum, pugnator bellicosissimus atque egregius. In illis diebus uel temporibus ceperunt Franci Agrippinam ciuitatem super Rhenum, quam Coloniam uocauerunt, et Treuirorum ciuitatem super Mosellam, que ab Hunnis antea diruta et afflicta fuerat, succedentes ceperunt. In illo tempore in his partibus circa Rhenum usque Ligerim fluuium habitabant Romani, quorum princeps erat Aegidius. Ultra Ligerim autem dominabantur Gothi, quorum princeps erat Alaricus. Burgundiones quoque Ariani, ut et Gothi habitabant iuxta Rhodanum fluuium usque ad ciuitatem Lugdunum, et ei confines urbes, quorum princeps erat Gundebaldus. Eo tempore mortuus est Aegidius, et successit in principatum  Romanorum, qui habitabant in Galliis, filius eius Syagrius. Mortuo autem Childerico, qui Aurelianum et Andegauos ciuitates cum suo exercitu Francico occupauit atque uastauit, Clodoueus filius eius sagaciter Francorum regnum suscepit. Anno quinto Clodoueo regnante, Syagrius filius Aegidii dux Romanorum qui in Galliis habitabant, in Suessionis ciuitate, quam pater eius tenuerat, residebat: super quem Clodoueus cum hoste aduenit atque deuicit: quemque ab Alarico, apud quem in Tolosa, fugiens Clodoueum, aliquandiu habitauit, sibi transmissum recepit, et occidi precepit, et omnia que illius erant, sue potestati subegit.

XXX. Eo tempore multe ecclesie a Clodouei  exercitu depredate sunt. Erant autem, sicut et rex illorum, fanatici et pagani. Attamen audientes [a 1Kb] miracula que fiebant per B. Remigium, reuerebant eum: et licet pagani diligebant illum, in quo lux celestis gratie omnibus resplendebat, et rex illorum libenter illum audiebat, et audito eo, multa faciebat, et a multis nequitiis se cohibebat. Erat enim sanctus Remigius uir sapiens, atque sanctissimus, egregius rhetoricus, preclarus in uirtutibus, cecis uisum restituens, mortuis uitam reparans, demonia eiiciens, omniumque infirmitatum languoribus medelam prebens.

 XXXI. Transitum autem rex faciens secus ciuitatem Rhemorum per uiam, que usque hodie, propter Barbarorum per eam iter, Barbarica nuncupatur: noluit eamdem ciuitatem introire, ne ab exercitu suo aliquod malum ibi fieret. Sine uoluntate autem et conscientia ipsius, pars quedam indisciplinatorum, quoniam non erat potestas temporalis inhabitantium, que eis resisteret, eamdem ciuitatem intrauit, et quedam ornamenta atque uasa sacra inde rapientes, ut predones solent, asportauerunt. Inter que urceum mire magnitudinis atque pulchritudinis rapientes tulerunt. Sanctus autem Remigius missos suos ad regem Clodoueum direxit, deprecans, ut si aliud de sacris uasis Ecclesie recipere non mereretur, uel illum urceum missis suis reddere iuberet.  Hec audiens rex ait ad missos ecclesiasticos: Sequimini nos usque ad Suessionum ciuitatem, quia ibi cuncta, que acquisita sunt, diuidenda erunt. Cumque urceus ille mihi in partem obuenerit, que episcopus postulat, adimplebo. ueniens autem Suessionum ciuitatem, cunctam predam, que asportata uel acquisita fuit, rogat afferri in medium. Cumque omnia fuissent in presentiam regis allata, dixit: Rogo uos, o fortissimi pugnatores, ut mihi dare urceum istum non negetis. Hoc rege dicente, Franci illi, qui bono animo fuerunt, aiunt: Omnia, gloriose rex, que cernis, tua sunt, et nos tuo dominio sumus subiecti. Quod tibi bonum uidetur, hoc fac: nullus enim tue potestati resistere audet. Cumque hec illi benigne dixissent, unus Francus leuis, cum  uociferatione eleuata bipenni, que alio nomine uocatur francisca, percussit urceum istum dicens: Tu nichil hinc accipies, rex, nisi quod tibi sors uera donauerit. Obstupefactis omnibus, rex iniuriam suam patienter sufferens, acceptum urceum nuntio ecclesiastico reddidit, seruans iram in corde absconsam. Transacto anno Clodoueus rex, ut omnium armorum nitorem uideret, omnem exercitum iussit cum armorum apparatu uenire secundum morem in campum Martium. Sic enim conuentum illum uocabant a Marte, quem Pagani deum belli credebant, a quo et Martium mensem et tertiam feriam, diem Martis appellauerunt. Quem conuentum posteriores Franci Maii campum, quando reges ad bella solent procedere, uocari instituerunt. uerum ubi rex cunctum  exercitum circumiuit, uenit ad hominem illum, qui urceum preterito anno cum bipenne percusserat, et ait ad eum: Nullus hic tam inculta et sordida habet arma, sicut tu: quia neque clypeus, neque lancea, neque bipennis est utilis. Accepit autem rex Franciscam eius, que uocatur bipennis, et proiecit in terram. Cum autem ille se inclinasset eam recolligere, rex statim eleuata manu franciscam suam in caput eius defixit, et ait: Sicut tu in Suessionum ciuitate superiori anno in urceo isto fecisti, sic et facio tibi. Mortuoque illo, exercitum rex de ipso campo iussit  ad propria in pace discedere. Grandis pauor et timor pro hac re in Francorum populo surrexit.

XXXII. Clodoueus decimo anno regni sui, commoto exercitu, sibi Thuringiam prouinciam subiugauit. Inde Gundebaldi regis Burgundionum neptim, filiam uidelicet fratris sui Chilperici, quem gladio interfecerat, nomine Clotildem, pulchram satis puellam, et uere Christianissimam interueniente Aureliano consilio, ac legatario suo, nutu diuino, in coniugem sumpsit, sicut lector in suo loco plenius legere potest. In diebus illis dilatauit rex [a 1Kb] Clodoueus regnum suum usque Sequanam: sequenti tempore usque fluuium Ligerim occupauit, accepitque Aurelianus castrum Milidunense, quod et in ducatum obtinuit.

 XXXIII. Concepit denique ac peperit filium Clotildis. Quem cum sacro Baptismate consecrari uellet, rex non acquiescebat ei. Necdum enim credebat in Dominum Deum celi. Regina autem quotidie illi predicabat eum: at ille nolebat eam audire. Interea regina parat filium ad baptismum, ornat ecclesiam uelis atque cortinis, ut regis cor ad credendum compungeret. Baptizatus est puer, quem Ingomirum uocauit, quique in Albis decessit. Unde rex nimis contristatus, reputabat regine, increpando dicens ad eam: Quia si in nomine deorum meorum puer dedicatus fuisset, utique incolumis diu uixisset. Quia uero in nomine Dei uestri baptizatus est, uiuere non potuit. Regina uero dicebat: Deo gratias ago, qui me non duxit indignam, ut de utero meo primogenitum  in regno suo recipere dignatus sit. Ego autem nullum dolorem in corde meo pro hac causa retineo. Postea uero genuit filium alium, quem in baptismo Clodomirum uocauit. Et hic cum egrotare cepit, dixit rex - Non potest aliud, nisi de isto sic fiat, quomodo fuit de fratre eius, ut baptizatus in nomine Christi uestri, cito moriatur. Sed orante regina, et Domini misericordia precurrente recepit sanitatem. Regina quoque non cessabat regi predicare, ut Deum uerum coleret, et idola, que colebat, uana relinqueret: sed nullo modo animum eius ad credendum poterat commouere, donec tandem aliquando bellum contra Alemannos Sueuosque moueret, in quo compulsus est Deum confiteri, quem antea negauerat.

 XXXIu. Factum est autem [b 1Kb] bellantibus inter se Francis uidelicet et Alemannis atque Sueuis ut Clodouei exercitus nimis corrueret. Aurelianus consiliarius eius intuens regem, ait: Domine mi rex, crede modo Deum celi, quem domina mea regina predicat, et dabit tibi ipse rex regum et Deus celi atque terre uictoriam. Ille uero eleuatis in celum oculis commotus in lacrymas, ait: Iesu Christe, quem Clotildis regina mea predicat esse Filium Dei uiui, qui subuenis in tribulatione, qui das auxilium in te sperantibus, tuum adiutorium deuotus postulo: ut si mihi uictoriam super hos hostes dederis, et expertus  fuero uirtutem illam quam de te populi predicant, credam tibi, et in nomine tuo baptizabor. Inuocaui enim deos meos, et, ut experior, elongati sunt ab auxilio meo. Unde credo eos nulla potestate esse preditos, qui sibi credentibus non succurrunt. Te Deum uerum inuoco, et in te credere desidero: tantum ut liberer ab aduersariis meis. Cumque hoc orans clamaret, Alemanni in fugam uersi, terga dederunt: et uidentes regem suum interfectum, Clodouei potestati se subdunt, dicentes: Parce, precamur, domine rex, ne pereat plus populus; iam tui sumus. Tunc iussit rex imminentem plagam cessare, et Alemannos cepit; ipsosque ad terram eorum sub iugo tributario constituit. Sicque facta uictoria, reuersus est in Franciam ad reginam suam, et narrauit ei, qualiter  per inuocationem nominis Iesu Christi uictoriam meruit obtinere. Acta sunt hec anno quinto decimo Clodoueo regnante.

XXXu. Tunc regina, ut impleretur dictum Apostoli: Saluatur uir infidelis per mulierem fidelem , uocauit sanctum Remigium urbis huius Rhemensis antistitem, deprecans eum ut regi salutis uiam predicaret. Quem sanctus sacerdos per multam salutaris uite doctrinam ad baptismum uenire predicabat. Et ille ait: Libenter te audiam, beatissime Pater; sed unum restat, quia populus qui me sequitur, non uult deos suos relinquere. uadam autem adhortari eos iuxta uerbum tuum. Et ueniens rex ad populum, cepit hortari eos, ut Deum, qui eis uictoriam dederat, crederent, quoniam dii eorum  in tribulatione sua nichil eis prodesse potuerunt. Acclamauerunt autem omnes, precurrente misericordia et potentia Dei: Mortales deos relinquimus, gloriose rex, et uerum Deum immortalem, quem Remigius predicat credere parati sumus. Nuntiantur hoc sancto Remigio. Ille quoque gaudio magno repletus, regem et populum, qualiter diabolo, et operibus ac pompis eius abrenuntiare et in Deum credere deberent, apertis et breuibus uerbis instruxit. Et quia dies sancti Pasche imminebat, ieiunium secundum Christianorum consuetudinem eis indixit.

XXXuI. Die uero passionis Dominice, quem Parasceuen usus ecclesiasticus uocat, pridie scilicet antequam baptismi gratiam rex et populus eius percepturi erant, cum sanctus Remigius et uenerabilis  coniux regis Clotildis, pro regis et populi eius salute in oratione pernoctaret, episcopus ante altare sancte Marie multas effundens lacrymas, et regina in oratorio sancti Petri, iuxta domum regiam: expleta oratione, pontifex ad ostium regii cubiculi pulsaturus accessit: ut uidelicet per alta silentia noctis aliis curis regi absoluto, liberius posset committere sacra mysteria uerbi. Quem ostiis apertis cubicularii regis reuerenter suscipiunt, et cum honore debito usque ad penetralia regis introducunt. Sed et rex alacriter ei obuiam prosiluit, eumque amplexus, cum ipso et uenerabili coniuge in oratorium beatissimi  Petri principis apostolorum, quod ut diximus, cubiculo regis contiguum erat, processit. Cumque illi tres, pontifex scilicet, et rex, atque regina, dispositis sedilibus consedissent, circumstantibus quibusdam clericis, qui cum pontifice uenerant, et familiaribus regis atque regine, et sanctus presul regem monitis instrueret salutaribus, ac euangelicis disciplinis imbueret: ad confirmandam uere fidei predicationem, per sanctum depromptam pontificem, etiam uisibiliter ostendere Dominus uoluit quod cunctis fidelibus promisit: Ubi sunt duo uel tres congregati in nomine meo, ibi sum in medio eorum : repente namque lux tam copiosa, totam repleuit ecclesiam, ut claritatem solis euinceret, et cum luce uox pariter audita: Pax uobis; ego sum.  Nolite timere; manete in dilectione mea. Et post hec uerba lux, que aduenerat, recessit, et incredibilis suauitatis odor in eadem domo remansit: ut patenter ostenderetur, illuc auctorem lucis et pacis atque suauitatis uenisse. Quem nemo eorum, qui aderant, preter episcopum, propter fulgorem luminis timore perculsi, intueri ualuerint, tantaque claritatis gloria pontificem sanctum perfudit, ut splendor ex eo procedens, plus conspicuam domum, in qua sedebant, reddiderit, quam lucernorum lumina ibidem lucentia.

XXXuII. Rex itaque et regina pedibus sancti se prosternunt sacerdotis, et cum magno pauore ac gemitu consolationem eius requirunt, et quid sibi ad utilitatem atque salutem pertinent esset agendum,  cum magna expetunt deuotione, parati audire, et opere complere que a sancto pontifice discerent. Nam lumen, quod eos exterius perfudit, etiam interius illuminauit, et ad querendum salubre consilium incitauit. Delectabantur namque in uerbis illis que audierant, licet exterriti essent de luminis claritate. At uero uir sanctus, sancta repletus sapientia, cepit eos instruere, hanc esse uisionis diuine atque angelice consuetudinem, ut in aduentu suo terreant corda mortalium, sed subsequenti consolatione demulceant precedentem timorem: instruens eos ex auctoritate sanctarum Scripturarum, quomodo singulis, quibus apparuerant, et in primordio apparitionis incusserint uidentibus se timorem, sed post per gratiam consolationis, gratissimam eorum cordibus prebuere  letitie hilaritatem. Cumque uir sanctus de talibus eos sufficienter instruxisset, prophetico repletus spiritu, cuncta que eis uel semini eorum euentura erant, predixit: qualiter scilicet, successura eorum posteritas regnum esset nobilissime propagatura atque gubernatura, et sanctam Ecclesiam sublimatura, omnique Romana dignitate regnoque potitura, et uictorias contra aliarum gentium incursus adeptura, nisi forte a bono degenerantes, uiam ueritatis reliquerint, et diuersos uitiorum fuerint secuti anfractus: quibus negligi ecclesiastica solet disciplina, et quibus Deus offenditur: ac per hoc regna solent subuerti, atque de gente in gentem transferri. Quod de Moyse scriptum legimus, quia splendida facta est  facies eius, dum respiceret in eum Dominus : hoc et in beatum Remigium luce splendida illustratum, factum fuisse audiuimus: quoniam sicut Moyses legislator populi ueteris erat a Domino constitutus, ita et B. Remigius euangelice gratie lator populo, in proximo per fontem baptismatis innouando exstitit munere Christi electus.

XXXuIII. Interea eundi uia ad baptisterium a domo regia preparatur, uelis ac cortinis depictis ex utraque parte protenditur, et desuper adumbratur, platee sternuntur, ecclesie componitur baptisterium balsamo et ceteris odoramentis conspergitur: talemque gratiam Dominus subministrabat in populo, ut existimarent se paradisi odoribus refoueri. Sicque precedentibus sacrosanctis Euangeliis, et omnibus  cum hymnis, et canticis spiritualibus atque litaniis, sanctorumque nominibus acclamatis, sanctus pontifex manum tenens regis, a domo regia pergit ad baptisterium, subsequente regina et populo. Dum autem simul pergerent, rex interrogauit episcopum dicens: Patrone, est hoc regnum Dei, quod mihi promittis? Cui episcopus: Non est hoc, inquit, illud regnum, sed initium uie, per quam uenitur ad illud. Cum uero peruenissent ad baptisterium, clericus qui chrisma ferebat, a populo est interceptus, ut ad fontem uenire nequiuerit. Sanctificato autem fonte, nutu diuino chrisma defuit. Et quia propter populi pressuram ulli non patebat egressus ecclesie, uel ingressus, sanctus pontifex oculis ac manibus  protensis in celum, cepit tacite orare cum lacrymis. Et ecce subito columba niue candidior attulit in rostro ampullulam, chrismate sancto plenam, cuius odore mirifico super omnes odores, quos ante in baptisterio senserant, omnes qui aderant, inestimabili suauitate repleti sunt. Accipiente autem sancto pontifice illam ampullulam, species columbe disparuit. De quo chrismate fudit uenerandus episcopus in frontem sacratum.

XXXIX. uiso autem rex tanto miraculo, abnegatis diaboli pompis et operibus eius, petiit se a sancto pontifice baptizari. Procedit nouus Constantinus ad lauacrum salutiferum, in quo delendi erant lepre ueteris morbi sordentesque antique peccatorum macule diluende, diuini muneri obsequente beato  Remigio, in quo apostolica doctrina, et uirtutum gratia alter representari uidebatur Siluester. Ingresso autem in fontem uitalem Clodoueo, sanctus episcopus dixit ore facundo: Mitis, depone colla, Sicamber: adora quod incendisti, incende quod adorasti: preceptis salutaribus illum instituens humili deuotione uenerari ecclesias ad cultum religionis edificatas, ut Deum adoraret in eis quas rigida profanitate incendere consueuerat, et idola, que in asylis suis pro Deo adorare solebat, fidei ardore succensus, deiiciendo incendere. Cuius sapientia miranda est in breuitate sermonum, quibus discretionem ostendit inter illam adorationem et seruitutem quam cultu diuinitati debito, Deo soli, iuxta preceptum  ipsius , non autem ulli creature exhibendam sancte Scripture lectione cognoscimus. Et sic post confessionem orthodoxe fidei, ad interrogationem sancti pontificis secundum ecclesiasticum morem baptizatus est trina mersione in nomine sancte et indiuidue Trinitatis, Patris, et Filii et Spiritus sancti. Et susceptus ab ipso pontifice de sancto fonte perunctus est sacro chrismate, cum signo sancte crucis Domini nostri Iesu Christi. Baptizantur autem de exercitu eius tria millia uirorum, exceptis paruulis et mulieribus. Baptizantur sorores eius Albofledis et Landehildis, et factum est gaudium magnum in illa die angelis sanctis in celo, et hominibus deuotis in terra. Multi denique Francorum exercitus, necdum ad fidem conuersi, cum  Raganario ultra Sommam fluuium aliquandiu degerunt, donec Christi gratia cooperante, gloriosis potitus uictoriis, eumdem Raganarium, flagitiis turpitudinem inseruientem, uinctum a Francis, sibi traditum rex Ludouicus occidit, et omnem Francorum populum per B. Remigium ad fidem conuerti et baptizari obtinuit.

XL. De miraculo siquidem, quod Dominus dignatus est ostendere per columbe speciem, in allatione chrismatis, sicut et de aliis, rata est catholicorum Patrum sequenda sententia, qua dicitur: Diuina operatio, si ratione comprehenditur, non est admirabilis; nec fides habet meritum, cui humana ratio prebet experimentum.

XLI. Baptizatus autem rex cum gente integra,  plurimas possessiones per diuersas prouincias sancto Remigio, tam ipse quam Franci potentes dederunt: quos ipse per diuersas ecclesias tradidit, ne Franci cum rerum temporalium cupidum esse, et ob id ad Christianitatem eos uocasse putarent, et fidem Christi ac sanctum sacerdotium uilipenderent.

XLII. De quibus rebus in orientalibus Francie partibus, petentibus traditoribus, portionem quamdam episcopio Rhemensi adiunxit; et de his que in Rhemensi prouincia illi fuerunt tradite, non modicam partem ecclesie sancte Marie in castro Lauduni clauati Rhemensis parochie, ubi nutritus fuerat tradidit: ibique Genebaldum [Genebaudum] uirum carne nobilem, et tam in Scripturis sanctis, quam et in secularibus litteris eruditum, qui relicta  coniuge, nepte scilicet ipsius B. Remigii, uitam religiosam expetierat, episcopum ordinauit, et parochiam ipsius comitatus Laudunensis prefato castro subiecit. Qui Genebaldus plusquam necesse fuerat, de anteacta uita et gradus sublimitate confidens, cum debuerit cogitare, quia nec Dauid sanctior, nec Salomone sapientior esset, qui mulierum delinimentis periclitati sunt; incaute suam uxorem, quam relinquens mutauerat in sororem, quasi pro instructione salutari, frequentius se uisitare permisit, oblitus Scripture dicentis: Lapides excauant aque, et alluuione terra consumitur, et rupes transfertur de loco suo . Unde contigit, ut crebre uisitationes, et blanda ac frequentia mulieris colloquia,  durum contra luxurie mollitiem cor episcopi emollirent, et quasi rupem saxeam de loco sue sanctitatis ad luxurie inquinamenta transtulerint, et item contra Scripturam dicentem: Quis alligabit ignem in sinu suo, et uestimenta eius non comburentur?  Admota igni palea, id est muliebris carnis materia, libidinis ignem suasione diabolica, quasi uento uehementi exagitante, ardor luxurie in flammas erupit. Et concumbente eo cum eadem, quondam uxore sua, mulier concepit: et post partum mandauit episcopo filium se peperisse. Genebaldus uero confusus et dolens, nuntio dixit: Quia latrocinio, ut lateret homines, quod Deum latere non potuit, in cubiculi absconso generatus est, recte uocabitur Latro. Sic ei nomen imponat. Et quia  culpa hominibus non innotuit, ne suspicio inde procederet, si se a solita uisitatione femina illa subtraheret, cepit ut antea domum frequentare episcopi. Sicque factum est, ut recta hominibus culpa, et in cordibus tam episcopi quam femine tectus luxurie ardor; quoniam, ut notum est, quo magis tegitur, tectus magis estuat ignis: contra culpam compunctus episcopus, post fletum ad culpam rediit, et oblitus est quod planxerat, cum exstinguere noluit quod per desiderium ardebat. Iterauit peccatum quod egerat. Concepitque iterum mulier, et misso nuntio, mandauit episcopo se feminam peperisse: quam iussit nominari uulpeculam. Quod, cur ita eam nominari uoluerit, qui fraudes et significationes in Scripturis ipsius animalis cognoscit,  quas ad dolos et uersutias deceptoris diaboli, et ad carnis petulantis illecebras et anfractus retulit facile satis aduertit. Tandem Domino qui beatum Petrum respexit, et negationem amarissime fleuit , illum respiciente Genebaldus in se reuersus ad sanctum Remigium misit petens ut Laudunum ueniret; quia tales cause ibi emerserant, quas per se diffinire non posset. Beatus autem Remigius, sicut Genebaldus petiit, Laudunum peruenit. Et susceptus cum debita reuerentia, ac secreta cubiculi petens, Genebaldum interrogauit pro qua causa illum uocauerit. Genebaldus uero cum maximo fletu et eiulatu uolens tollere stolam de collo suo, et procedere ad pedes sancti Remigii, cum magna uirtute a beato Remigio est detentus, ne stolam de  collo suo tolleret. Et postquam diutius ambo fleuerunt , uix singultibus et lacrymis Genebaldus per ordinem omnia retulit, que commiserat. Quem sanctus Remigius uidens contritum et pene desperatum blande consolatus est dicens: Non tantum doleo de admisso a te crimine, quantum quod sic male sentis de Domini bonitate, cui secundum Euangelicam ueritatem, non est impossibile omne uerbum . Ipse de nichilo cuncta fecit, primumque parentem, in quo omnes peccauerunt, gratia saluum fecit; nullumque peccantem ad se reuersum despicit, qui peccatores sanguine suo redimere uenit. Quatriduanum etiam  fetentem Lazarum, lacrymis sororum, que significant sollicitas ac flebiles penitentium cogitationes, compatiendo, fleuit et a mortuis suscitauit, suscitatum conuiuio suo admisit . Mulieris etiam ipsius, que fuerat in ciuitate peccatrix, manibus iniquitate pollutis, sanctissimos pedes suos is, qui super angelorum omnium uerticem ad Patris dexteram considet, attrectari non renuit . Nunquam ulli quantiscunque uel qualibuscunque peccatis mortuo, seu mole ac scelerum enormitate sepulto, gratiam resuscitationis a peccatis denegat. Digne penitentem, atque sua peccata deflentem, per ianuam reconciliationis communioni altaris sacro sancti restituit.

XLIII. Et ut erat doctissimus et orator eloquentissimus,  testimonia de latitudine sancte Scripture et exempla. Penitentium in unum colligens, ad animandum eum illi proposuit, et exhortato penitentiam indixit. Factaque mansiuncula cum lecto in modum sepulcri, et paruissimis fenestellis, ac oratorio. que hodieque manent secus ecclesiam sancti Iuliani, Genebaldum in ea reclusit, et clerum ac parochie ipsius populum per septem annos, ut et propriam parochiam gubernauit, et unam diem Dominicam Rhemis, alteram apud Laudunum celebrauit. In qua reclusione penitentie, quante contritionis, et continentie idem Genebaldus fuerit, diuina misericordia demonstrauit.

XLIu. Septimo siquidem anno in uigilia cene Domini, cum idem Genebaldus in oratione pernoctaret,  et seipsum defleret, quoniam is, qui ad hoc ordinatus fuerat, ut in illa die penitentes Deo reconciliaret, ipse suis criminibus exigentibus, nec inter penitentes in ecclesia merebatur consistere: circa mediam noctem angelus Domini cum magna uenit luce ad eum, in oratorium ubi pronus iacebat, et ait ad eum: Genebalde, exaudite sunt pro te orationes patris tui Remigii: suscepit quoque Dominus penitentiam tuam, et dimissum est peccatum tuum. Surge, et hinc egredere, facque ministerii episcopalis officium, et reconcilia Domino penitentes de criminibus suis. Genebaldus autem nimio terrore perculsus, respondere nil potuit. Tunc angelus Domini confortans eum, et ne timeret hortatus est, sed gauderet in misericordia Domini sibi  collata. Qui animatus dixit ad angelum: Non possum hinc egredi, quia dominus et pater meus Remigius clauem huius ostii secum habet, quod et sigillo suo signauit. Et angelus ad eum: Ut non dubites, inquit, me a Domino missum, sicut patet tibi celum, sic et ostium istud patebit. Et statim saluo sigillo ac sera, ostium illud apertum est. Tunc Genebaldus in modum crucis se iactans in limine, dixit: Etiamsi ipse Dominus iehsu Christus dignatus fuerit ad me uenire peccatorem, hinc non egrediar, donec ille uenerit, qui me in eius nomine in ista reclusione constituit. Et statim angelus Domini discessit ab eo.

u. Beatus quoque Remigius in crypta que retro sedem erat ecclesie sancte Marie Rhemis,  pernoctabat in oratione, et quasi dormiens, in excessum est raptus. Et uidit angelum assistentem sibi, qui ei omnia sicut dicta et gesta fuerant, enarrauit, et iussit quantocius Laudunum peteret, et Genebaldum sedi restitueret, et coram se ministerium episcopale agere persuaderet. Mox sanctus Remigius, nichil dubitans, cum summa celeritate Laudunum petiit, et in limine ostii, saluo sigillo et sera reserati, Genebaldum iacentem reperit: quem extensis brachiis cum gaudio et lacrymis laudans Domini misericordiam eleuauit, eumque sedi et officio episcopali, ueluti angelus Domini preceperat, restituere maturauit, et Rhemos cum gaudio repedauit. Genebaldus itaque in sanctitate et iustitia postea omnes dies uite sue gratia Dei peregit,  predicans cunctis, quanta illi fecerat Dominus.

XLuI. Ludouicus rex sedem suam in Suessionum ciuitate, unde Syagrium expulerat constituens, delectabatur presentia et colloquio beati Remigii. Sed quia uillas, quas sibi rex et Franci in pagis, Suessonico uidelicet et Laudunensi, dederunt, ut supra dictum est, episcopio Laudunensi, et aliis casis Dei donauerat, non habebat in uicinitate ipsius ciuitatis Suessionum, nisi unam uillulam, que sancto Nicasio data fuerat. Unde suadente religiosissima regina, et petentibus locorum incolis, qui multiplicibus xeniis erant grauati, ut quod regi debebant ecclesie Rhemensis persoluerent, rex sancto Remigio concessit, ut quantum circumiret, dum  ipse meridie quiesceret, totum illi donaret. Sanctus autem Remigius per fines, que manifestissime patent, pergens, signa sui itineris misit. In quo fine quidam homo habens molendinum repulit sanctum Remigium, ne intra illos fines ipsum molendinum concluderet. Quem beatus Remigius blande alloquens, dixit: Amice, non sit tibi molestum, ut simul habeamus hoc molendinum; ille autem reiecit eum. Et statim rota molendini uerti in inuersum cepit. Idem autem homo clamauit post beatum Remigium, dicens: Serue Dei, ueni, et habeamus simul hoc molendinum. Cui sanctus Remigius: Nec mihi, nec tibi. Et sic talis fossa in eodem loco deuenit, ut ex tunc, et nunc usque in perpetuum molendinum ibi esse non potuerit. Et quia repulsus est  a quibusdam hominibus, ne syluulam quamdam intra terminos suos concluderet, dixit ut nec folium unquam de ipsa sylua intra terminos suos, cum esset contigua, euolaret, nec fustis uersus illos terminos inde caderet. Quod et obseruatum est, quandiu illa sylua mansit. Abinde quoque procedens, uenit ad uillam, nomine Cauiniacum. Quam concludere intra fines illos uolens, ab hominibus eiusdem uille reiectus est. Tunc ille hilari uultu modo reiectus, modo repropinquans, signa per suum iter misit, sicut loca demonstrant, per que reiectus, et per que propinquans perrexit. Tandem reiectus dixit illis: Semper laborate, et egestatem sustinete: sicut hodieque manentis sententie uerborum illius  uirtus ostendit. Surgente interea rege a somno meridiano, reuersus est ad eum sanctus Remigius, et omnia que ambitus circumitionis illius continuit, ei precepto sue auctoritatis rex donauit: que usque hodie Rhemensis ecclesie, quarum rerum capita sunt Iudiacus et Ociliacus [Codiciacus], iure quieto possidet.

XLuII. Legimus in sacra et antiqua historia, sanctum Dauid montes Gelbe maledixisse, ut ne ros nec pluuia ueniret super eos, neque essent agri primitiarum . Habemus sanctum Remigium ore prophetico maledixisse insensibilibus creaturis, ut possessores earum, sterilitatis damno in uindicta retributionis ferirentur.

XLuIII. Eulogius quidam uir prepotens, conuictus  apud regem Ludouicum de crimine regie maiestatis, cum se purgare non posset, ad ecclesiam Sancte Marie, et ad intercessionem beati Remigii confugium fecit. Cui sanctus Remigius, et uitam et rerum suarum apud regem obtinuit possessionem. Idem autem recompensationis gratia sancto Remigio, Sparnacum uillam suam in proprietatem dare uoluit. Sanctus autem Remigius retributionem temporalem pro intercessionis sue beneficio recipere noluit. Sed quoniam idem Eulogius uerecundie confessione addictus, quia contra natales suos uita donari per alterius indulgentiam meruit, in seculari habitu stare non uoluit, sanctus Remigius ei dixit, ut si perfectus esse uellet, uenderet omnia sua, et daret pauperibus et sequeretur Christum. Et sic de thesauro ecclesiastico  taxatum pretium, quinque scilicet millia argenti libras, Eulogio dedit, et eamdem uillam in possessionem ecclesie comparauit: bonum exemplum omnibus episcopis tam suo tempore in carne uiuentibus, quam post eum in ordine succedentibus derelinquens; ut pauperibus ac uiduis, aut pupillis, uel pro his, qui ad misericordiam Ecclesie confugiunt qui iniuriam patiuntur, aut qui peccantes, in exsilio aut in insulis damnantur, aut certe quamcunque sententiam suscipiunt, iuxta sacros canones subuenientes, uel quecunque agentes bona, pro temporali retributione non faciant; sed iuxta Dominicam uocem: Gratis accepistis, gratis date; quod Dei gratia, id est, gratis data acceperunt, gratis etiam, id est, sine retributione temporali , proximis largiantur. Unde bene, cum uirum iustum describeret, propheta ait: Qui excutit manus suas ab omni munere . Neque enim dixit munere tantum: sed adiunxit, ab omni; quia aliud est munus ab obsequio, aliud munus a manu, aliud munus a lingua. Munus quippe ab obsequio, est subiectio indebite impensa: munus a manu pecunia: munus a lingua, fauor. Qui ergo sacros ordines tribuit, uel quodcunque bonum, unde retributionem a Deo sibi in futuro seculo reddi cupit, tunc ab omni munere manum excutit, quando in diuinis rebus non solum ullam pecuniam, sed etiam gratiam non requirit.

XLIX. Partem etiam maximam silue in uosago  pretio comparauit, et mansioniles ibidem constituit, qui ab aquis, super quibus constituti sunt, Cossa et Gleni uocantur: hominesque in eisdem mansionilibus de uicina episcopi uilla, que Berna dicitur, a Francis sibi data, manere disposuit, ut picem annuatim religiosis locis ecclesie Rhemensis administrarent: quibus et pensam dedit, que usque hodie ab incolis ipsorum locorum habetur, cum qua debitum suum exsoluunt. Ipsius quoque comparationis sue fines per gyrum adeo exterminauit, ut et omnibus uidentibus pateat ipsa exterminatio, et a progenie in progenies hactenus ipse exterminationes, ab eo facte, nomine tenus uocitentur ac designentur. In quibus exterminationibus quodam loco in fuste cauo manu sua petram misit, quam omnes qui uolunt  manum in cauerna, in qua petra posita est, ponere, possunt et ipsam petram uoluere, et eam a cauerna nullo ingenio ualent extrahere. Post quedam uero tempora quidam inuidens, quod multi ad laudem sancti Remigii hoc pro religione tenebant, manu ipsam petram de cauerna extrahere uoluit. Quod non ualens, securi ipsum pertusum ampliare tentauit; et eleuante eo securim, ut fustem percuteret, dextera manus illius exaruit, et oculorum lumen amisit: et qui formam sancti Remigii exstinguere uoluit, laudis uenerationem adauxit. In hac sollicitudine, quam sanctus Remigius de pice locis religiosis Rhemensis ecclesie, suo uel successorum suorum tempore consulturus sategit, rectoribus ecclesie patenter ostendit, quia internorum sollicitudinem non relinquentes,  externorum prouidentiam non debent minuere, ne aut exterioribus dediti, ab intimis corruant, aut solis interioribus occupati, que foris debent, proximis non impendant. Sed sic sibimet ad spiritualia uacent, ut exteriorum administrationem non relinquant; ne cum curare corporalia iam funditus negligunt, subditorum necessitatibus minime concurrant: et si eis necessaria presentis uite non tribuunt, neque eos libenter audiant. Egentis etenim mentem doctrine sermo non penetrat, si hunc apud eius animum manus misericordie non commendat. Tunc autem uerbi semen facile germinat, quando in audientis pectore pietas predicantis rigat. Unde rectorem necesse est, ut interiora possit infundere cogitatione innoxia etiam exteriora prouidere. Hanc  pastorum sollicitudinem Paulus excitat dicens: Qui suorum, et maxime domesticorum curam non habet, fidem negauit, et est infideli deterior . Que beati Remigii sollicitudo quantum Domino placuerit, miraculo ostenso in eo qui eius bonis operibus inuidebat, euidenter ostendit.

L. Ludouicus rex cum Dei benedictione per sanctum Remigium accepta, de uictoria sibi ab eo predicta securus, et in mandatis accipiens, ut tandiu ad dimicandum pergeret, quandiu illi benedictum uinum, sibi ab eo datum, in quotidiano usu potatum sufficeret: iter arripuit contra Gundebaldum et Godeglissum fratrem eius, commoto exercitu maximo; et Burgundiones cum ingenti multitudine uenerunt  contra eum super Oscharam fluuium secus castrum, quod Diuion dicitur: ibique inter se atrociter confligentes, Gundebaldus ac Godeglissus cum Burgundionibus terga uerterunt, et uix fuga lapsi euaserunt. Ludouico, ut solebat, existente uictore, Gundebaldus se in Auenione reclusit, et per Aredium consiliarium suum pacem a Ludouico expetiit. Ludouicus uero, ablatis thesauris, cum preda maxima et Francorum exercitu ad propria est reuersus. Et mittens legatum nomine Paternum, uirum industrium, ad Alaricum regem Gothorum de amicitia inter eos conditione mandauit. Alaricus uero cum per Paternum uellet Ludouicum decipere, a Paterno exploratis que circa eum erant, et thesauris eius ingenio subarratis, illusus est.

 LI. In diebus illis, rex Ludouicus cum uenisset Parisios, ubi sedem suam constituit, ait ad reginam et ad populum suum: Satis mihi molestum est quod Gothi Ariani partem optimam Galliarum tenent. Eamus cum Dei auxilie, et eiiciamus eos de terra ipsa nostrisque ditionibus, quia ualde bona est, eam subiiciamus, habentes iustitiam aduersum Alaricum, ad quem pro amicitie conditione legatum direximus, per quem nos decipere uoluit. Placuit hoc consilium proceribus Francorum. Tunc per consilium regine sue fecit ecclesiam, in honore apostolorum Petri et Pauli in Parisiorum ciuitate, et per consilium beati Remigii in Aureliana ciuitate episcoporum synodum conuocauit: in quo conuentu multa utilia constituta fuere. Rex quoque deuotissimus, pergens contra Alaricum  Arianum, benedictionem petiit a sancto Remigio. Cui et benedictionem dedit, et uictoriam in uerbo Christi spopondit: deditque illi plenum uas, quod uulgaris consuetudo flasconem appellat, de uino quod benedixit, sicut et fecerat, quando post baptismum, contra Gundebaldum perrexerat, precipiens illi, ut tam longe ad bellum procederet, quandiu illi et suis, quibus inde dare uellet, illud uinum de predicto flascone non deficeret. Bibit ergo inde rex, ac regalis familia et numerosa turba populi, et exinde uberrime satiantur: et uas uini detrimentum non patitur, sed benedictione Dei, per sanctum Remigium indita, more fontis inundatione repletur. Mouit autem rex cunctum exercitum suum de populo  Francorum, uersus Pictauos ciuitatem: ibi enim tunc Alaricus rex Gothorum commorabatur, et sic per pagum Turonicum pergens, et reuerentiam sancto Martino atque beato Hilario exhibens, sicut locis suis lector inueniet, cum Alarico rege Gothorum in campo Moglotinse [Aemil. habet in campis uogladensibus] super fluuium Glinno, milliario decimo ab urbe Pictauorum, bellum conseruit. Illisque inter se compugnantibus, Gothi cum rege suo nimis collisi, terga uerterunt. Ludouicus, sicut solebat, uictor xstitit.

LII. Cumque Alaricus interficeret, duo Gothicum contis eum ex aduerso in latere feriunt: sed propter loricam qua indutus erat, ledere nequiuerunt. Magis autem lorica fidei indutum Dominus per orationem  S. Remigii, patris et patroni sui, adiuuit eum Patrata siquidem uictoria, et multis ciuitatibus sue ditioni subiugatis, usque Tolosam perrexit: et thesauros Alarici accipiens, per Engolismam ciuitatem, cuius muriante conspectum eius corruerunt, interfectis Gothis Arianis, qui ibi erant, cum gloriosa uictoria de multis ciuitatibus ad propria rediit.

LIII. Per idem tempus ab Anastasio imperatore codicillos Ludouicus rex pro consulatu accepit. Cum quibus codicillis etiam illi Anastasius coronam auream cum gemmis et tunicam blatteam misit: et ab ea die consul et augustus est appellatus. Sed et Hormisda Romane sedis pontifex sancto Remigio, antique metropolis episcopo, que tunc temporis habebat sub se duodecim ciuitates, et totidem episcopos  eisdem presidentes, uices suas in regno Ludouici regis, nuper cum integra gente ad fidem conuersi per sanctam eius predicationem, Domino cooperante, et sermonem confirmante, sequentibus signis, commisit hoc modo:

LIu. Dilectissimo fratri Remigio Hormisda. Suscipientes plena fraternitatis tue congratulatione colloquia, quibus nos Germane salutis tue letificauit indicio corporali cum spiritualibus officiis incolumitas subnixa: congruum esse perspeximus, hanc ipsam, quam mente gerimus, uerbis aperire letitiam. Agis enim summi documenta pontificis, dum et predicanda facis, et ea insinuare non differs. Prerogatiuam igitur de nostri sumpsimus electione indicii, quando id operatum te esse didicimus, quod ceteris  agendum obnoxius imperamus, ut in prouinciis tanta longinquitate disiunctis, et apostolice sedis uigorem, et Patrum regulis studeas adhibere custodiam. uices itaque nostras per omne regnum dilecti et spiritualis filii nostri Ludouici, quem nuper, adminiculante superna gratia, plurimis et apostolorum temporibus equiparandis signorum miraculis, predicationem salutiferam comitantibus, cum gente integra conuertisti, et sacri dono baptismatis consecrasti, saluis preuilegiis, que metropolitanis decreuit antiquitas, presenti auctoritate committimus: augentes studii huius participatione ministerii dignitatem, releuantes nostros eiusdem remedio dispensationis excubias. Et licet de singulis non egeas edoceri, a quo iam probauimus acutius uniuersa seruari: gratius tamen  esse solet, si ituris trames ostenditur, et laboraturis iniuncti operis forma monstratur. Paternas igitur regulas et decreta sanctissimis definita conciliis, ab omnibus seruanda mandamus. In his uigilantiam tuam, in his curam et fraterne monita exhortationis ostendimus. His ea, quanta dignum est, reuerentia custoditis, nullum relinquit culpe locum sancte obseruationis obstaculum. Ibi fas, nefasque prescriptum est: ibi prohibitum ad quod nullus audeat aspirare: Ibi concessum quod debeat mens Deo placitura presumere. Quoties uniuersale poscit religionis causa concilium, te cuncti fratres euocante conueniant: et si quos eorum specialis negotio pulsat intentio, iurgia inter eos oborta compesce: discussa sacra  lege determinando certamina. Quidquid autem illic pro fide et ueritate constitutum, ut prouida dispensatione preceptum, uel persone nostre auctoritate fuerit confirmatum, totum ad scientiam nostram instructa relationis attestatione perueniat. Eo fit, ut et noster animus officii caritate dati et tuus securitate perfruatur accepti. Deus te incolumem custodiat, frater carissime.

Lu. Huius sancti Hormisde pontificatus tempore, sepe fatus Ludouicus rex gloriosus coronam auream cum gemmis, que regnum appellari solet, B. Petro, sancto Remigio suggerente, direxit. Hic beatus Hormisda papa misit Constantinopolim ad Iustinum imperatorem in legatione Germanum Capuanum episcopum, cuius animam uidit ab angelis in celum  deferri sanctus Benedictus, qui pro curatione puelle demoniace ad beatum Remigium litteras suas direxit.

LuI. Post hec omnia mortuus est Ludouicus rex in pace, et sepultus est in basilica Sancti Petri apostoli quam ipse et regina sua edificauerunt. Mortuus est autem anno quinto, postquam cum Alarico rege Gothorum pugnauit. Regnauit quoque simul annis triginta. Et eodem momento quo mortuus est Ludouicus Parisiis reuelante Spiritu sancto, beatus Remigius cum esset Rhemis, defunctum fuisse cognouit, et sibi assistentibus indicauit. His ita gestis filius Clodomiri, filii Lodouici regis nomine Clodoaldus, interfectis fratribus suis, quos una cum eo post patris obitum Clotildis regina nutriebat, in clericum  se totondit, et processu temporis, uite ac religionis sue merito patrem hereditatis a patruis regibus obtinuit: de qua Duziacum uillam in pago Mosomagensi cum appendiciis suis sancto Remigio, et Rhemensi ecclesie tradidit, et uillam Riuiliacum in pago Biturico sancto Dionysio delegauit. uillam quoque Nouiantum in pago Parisiaco, cum omnibus ad se pertinentibus, matri ecclesie Parisiensis ciuitatis, ubi presbyter exstitit ordinatus, donauit. In qua uilla, plenus uirtutibus, migrans ad Dominum, in ecclesia, quam ipse edificauerat, corpore fuit in pace sepultus.

LuII. Cum episcopi demum Gallie ac Belgice prouinciarum, causa fidei ad synodum conuenerunt, beatum Remigium undecunque doctissimum, et in  Scripturis sanctis eruditissimum, ac in ecclesiasticis dogmatibus exercitatum, ad idem concilium uenire petierunt. Cui synodo Arianus quidem hereticus, acerrimus disputator et dialecticis propositionibus ac conclusionibus confisus, et inde nimis elatus, intererat. Ingrediente autem sancto Remigio episcoporum concilium, a multitudine fratrum exspectantium, assurgentibus omnibus, reuerenter sicut angelus Dei suscipitur. Superbus autem hereticus, et male de uiro Dei sentiens dedignatus est ei assurgere. Qui protinus cum sanctus ante eum transiit ita obmutuit, ut nec uerbum quidem ullum effari potuerit. Exspectantibus autem omnibus, ut post allocutionem sancti Remigii hereticus ille aliquid diceret, nichil potuit loqui. Sed ad uestigia sancti  Remigii pronus cadens, nutibus ueniam petiit. Cui sanctus Remigius dixit: In nomine Domini nostri Iesu Christi, ueri Filii Dei uiui, si ita de eo recte sentis, loquere, et de illo, sicut catholica credit Ecclesia, crede et confitere. Ad cuius uocem ante superbus hereticus, humilis iam et catholicus, catholicam fidem de sancta et inseparabili Trinitate, ei de Christi incarnatione catholice confessus est, et in eadem confessionis sue fide se permansurum professus est. Sicque anima per infidelitatem perdito, et corporali uoce propter superbiam condemnato, uirtute diuina sanctus Remigius et anime et corporis reddidit sanitatem: cunctis, qui aderant, seu hoc audituri erant, sacerdotibus patenter ostendens, de male sentiendo peccante in Christum, qui per humanitatem  proximus, et frater nobis fieri dignatus est, quomodo ergo peccantes in se, uel in Ecclesiam, atque rebelles, et erga post recognoscentes et penitentes debeant agere.

LuIII. Senescente autem sancto Remigio, et Dei spiritu sibi reuelante, quoniam abundantiam ipsius anni secutura esset fames: secuti sancti Ioseph prouidentiam, de annona, que in uillis episcopii nata fuerat, uel quam ab aliis comparauerat, aceruos, quos metas dicimus, fecit, ut populo fame postmodum laboraturo, inde subuenire ualeret. Unde et in uilla, que Celtus dicitur, plures metas fieri iussit. Ipsi autem homines Celtenses semper rebelles et seditiosi fuerunt. Qui quadam die Dominica inebriati, ceperunt inter se dicere: Quid ille Iubileus  facere uellet de illis metis quas congregauerat? an ciuitatem inde facere uellet? quia sicut turres per muros ciuitatis, ita per circuitum cortis, mete habebantur. Et suadente diabolo, se mutuo adhortati sunt ut focum in eas mitterent. Quod cum sancto Remigio in propinqua uilla, que Basilice cortis dicitur, consistenti, celeri nuntio est delatum, ascendit equum, ut ad tantam presumptionem compescendum ad Celtum ueniret. Quo cum peruenit, iam ipse mete ardebant. Beatus autem Remigius et etate et uespertino frigore, sicut in autumno solet fieri, frigidus, de equo descendit, et a longe se calefacere cepit, tranquillo corde et ore dicens:  Semper bonus est focus si non super potest. uerumtamen omnes, qui hoc egerunt, et qui de eorum germine nati fuerint, uiri ponderosi fiant, et femine gutturose sint. Quod ita completum est. Nam usque ad tempora Caroli Magni imperatoris, qui eosdem homines de Celto, quoniam uicedominum in eadem uilla morte erudelissima occiderunt, exterminauit, et auctoribus interfectis, consentientes per diuersas prouincias dispergi atque perpetuo exsilio condemnari fecit, et de ceteris uillis episcopii Rhemensis eamdem uillam restaurari precepit: ita uiri et femine multati permanserunt, sicut sancti uiri sententia promulgauit. Quosdam etiam de eorum progenie, qui tunc fuga lapsi, cum alii dispergebantur, remanserunt, et ad eamdem uillam redierunt, nos  hanc uindicte sustinentes sententiam uidimus, sicut et Giezi, cum domo sua, maledictione Elisei, lepra multatus est .

LIX. Apte quidem sententia uiri Dei, spiritu eius repleti, quo sicut presentes uidit, ita posteros eorum rebelles ac seditiosos preuidit: uindictam huiusmodi presumptores non solum in se, uerum et in genere contraxerunt: ut sicut peccato primi parentis, per traducem seminis, cuncti ex eo geniti peccatum eius, et mortem corporis pro peccato illatam traxerunt, ita et genitalibus eorum presumptorum generati, uindictam illatam generantibus sustinerent. Et quia in femineo sexu non erat, ubi uindicta similis in membris similibus monstraretur: sicut per guttur prime matris gustus illicitus  transiens, ad preuaricatricis sobolem deriuauit culpam, sic et ad genitas de hac stirpe propagaretur, ignominiosa hereditas: ueluti per Moysen Domino dicitur: Qui reddis iniquitatem patrum filiis ac nepotibus .

LX. Post premissas autem et alias multas uirtutes, quas Dominus per hunc sanctum suum operari dignatus est, gemitus et suspiria illius exaudiens, quibus dicebat: Quando ueniam et apparebo ante faciem Dei ; et: Satiabor, dum manifestabitur gloria tua ; reuelauit ei Dominus, consolans eum, imminere diem obitus sui: Qua de re, secundum sacros canones testamentum rerum suarum condidit, ad hereditatem illam festinans, de qua Propheta dicit: Cum dederit dilectis suis  somnum, hec est hereditas Domini . Omnis qui dormit in morte, perdit hereditatem. Sed cum dederit dilectis suis somnum, hec est hereditas Domini, quia electi Dei postquam peruenerint ad mortem, tunc inueniunt hereditatem. Sic sanctus Remigius terrenam derelinquens hereditatem, accepit eternam, quia oliua fructifera per lucida misericordie opera exstitit in domo, uidelicet Ecclesia Dei. Unde sperauit iure in misericordia Dei sui, ueraciter dicens: Fuerunt mihi lacryme mee panes die ac nocte ; quia sicut corpus satiatur pane, ita de lacrymis reficitur anima, quoniam exinde sperat remissionem peccatorum habere. Dies uero et nox, pro seculi diuersitate ponuntur: quia siue in prosperis rebus, siue in aduersis,  desiderii sui lacrymas Deum desiderans anima fundit, sciens scriptum: uanum est uobis ante lucem surgere: surgite postquam sederitis, qui manducatis panem doloris . Ante lucem quippe surgere est, priusquam claritas eterne lucis et retributionis appareat, in presentis uite nocte gaudere. Sedendum prius est, ut post recte surgamus; quia quisquis nunc se sponte humiliat, hunc sequens gloria exaltat. Manducat autem panem doloris, qui gemit in hac peregrinatione, et celesti  desiderio ad eternam anhelat patriam. Condito siquidem testamento, et dispositis omnibus, quia ut scriptum est, uerus agricola, omnem uitis uere palmitem fructum ferentem purgat, ut fructum plus afferat : oculorum corporalium lumine aliquandiu est priuatus, quatenus mentis oculis intentius que superna sunt, ad que toto desiderio anhelabat, contemplari ualeret. Studebat autem in sue probationis tentatione semper gratias agere, hymnis Dei et laudibus diebus ac noctibus uacans, ac fideli mente intelligens, quoniam qui humiliter flagella suscipiunt, post flagella sublimiter ad requiem suscipiuntur. Quod et in eo Dominus in presenti uolens ostendere, quasi pignus eterne lucis antequam decederet, uisum ei restituit: unde, sicut  et de amissione luminis, nomen Domini benedixit. Et non post longum spatium sciens adesse diem sui transitus, per missarum celebrationem, ac sacre communionis largitionem, ualefaciens et dans pacem filiis suis, postquam per uiginti et duos annos in clericali ordine, in episcopatu uero [74] septuaginta et quatuor continentissime ac religiosissime fidelis seruus et prudens Domino ministrauit, nonagesimo sexto [a 1Kb] etatis sue anno, Idibus Ianuarii, sancti certaminis cursu consummato, fide seruata, cum multiplici bonorum operum fructu et animarum lucro, ut diu desiderauit, anima celos penetrans, terre corpus reddidit; accipiens stolam albam, anime scilicet beatitudinem sempiternam, donec in resurrectione alteram accipiat stolam, beatam,  uidelicet una cum anima resumpta glorificandi corporis immortalitatem.

LXI. Beatus igitur athleta Dei, confessor officio, martyr quoque studio, inuictus certamine palmam, querens sanguine. Quem quia diu contigit in corpore uiuere, necesse fuit etiam longiora carnis et diaboli, et prauorum hominum tormenta tolerare. Quia enim adiuuante se Domino, uirtutem patientie fortiter seruare contendit, et in pace Ecclesie uixit, et tamen martyrii palmam tenuit. Consummato ergo feliciter cursu, ad sanctorum apostolorum ac martyrum consortium confessor Domini pretiosus Remigius post mortem corporis gloriose peruenit, sicut attestatur apostolica illi gratia collata, gens uidelicet Francica, ad fidem Christi per eum conuersa,  et baptismi gratia consecrata: martyrii palma, longanimitas patientie in longeuitate ipsius uite: confessoris glorie, orthodoxe fidei predicatio, et uirtutum tam in uita ipsius corporis, quam et post obitum preclara ostensio.

LXII. Ceterum cum funus sanctissimum deferretur ad sepulturam uersus ecclesiam sanctorum martyrum Timothei et Appollinaris, secus ecclesiam sancti Christophori martyris, in loco ubi ex tunc et nunc crux est posita, et ubi multa miracula Deus  postea pro sancto Remigio ostendit: ita feretrum est aggrauatum, ut nullo modo quocunque ingenio, uel a quantiscunque hominibus posset moueri. Et stupentibus omnibus, et petentibus Dei omnipotentiam, uel dignaretur ostendere, in quo loco eiusdem sancti sui corpus uellet reponi, designauerunt ad basilicam prefatorum martyrum, et feretrum moueri non potuit. Proposuerunt ut ferretur ad ecclesiam sancti Nicasii, et moueri non potuit. Proposuerunt, ut ferretur ad ecclesiam sanctorum Sixti et Sinicii, et nec sic moueri potuit: tandem coacti, quoniam parua ecclesiola erat, in honore beati martyris Christophori, sed nullum corpus nominati sancti in ea iacebat, et in qua eique circumiacentibus atriis ex antiquo erat cemeterium Rhemensis ecclesie: petierunt  ut Dominus declararet si in eadem ecclesia uellet illud corpus sanctissimum poni. Et sic tanta facilitate motum est feretrum, ut nullum onus portantes sentirent: sepultum est autem illud uenerabile corpus in eadem ecclesiola, ubi altare est in honore sancte Genouefe, que familiarissima exstitit beato Remigio. Quod manifestum est actum fuisse diuina dispositione, atque ipsius uoluntate, ut sicut res, suo nomine acquisite, iuxta sacras leges episcopio ecclesie Rhemensis erant unite: ita et que ipsius meritis erant de cetero acquirende Rhemensi Ecclesie, in cuius iaceret territorio unirentur.

LXIII. Post cuius obitum cum lues inguinaria populum prime Germanie deuastaret, et omnes Rhemensis prouincie incole huius cladis terrerentur  auditu, concurrit Rhemensium populus ad sancti sepulcrum, congruum huius cause flagitare remedium [a 1Kb] . Accensis quoque cereis, lychnisque non paucis, hymnis psalmisque celestibus per totam excubat noctem. Mane autem facto, quid adhuc precatui desit, in tractatu rimatur. Repererunt etenim, reuelante Deo, qui sanctum suum mirificari uoluit apud homines, quem apud se mirificum habebat, qualiter oratione premissa, adhuc maiori propugnaculo urbis propugnacula munirentur. Assumpta igitur palla de beati sepulcro, componunt eam in modum feretri; accensisque super cruces cereis atque super ceroferariis, dant uoces in canticis, circumeunt urbem cum uicis, nec pretereunt ullum hospitium, quod non hac circumitione concludant. Quid plura?  Non post multos dies, fines huius ciuitatis Rhemensis lues aggreditur memorata. uerumtamen usque ad eum locum accedens, quo beati pignus accessit, ac si constitutum cerneret terminum, intro ingredi ullo modo non est ausa: sed etiam que in principio peruaserat, huius uirtutis repulsu reliquit. Qui beatissimus pontifex, et in uita corporis, et post obitum, sicut infirmis sanitatum gratiam reddidit, sic et in peruasores sepissime ultor exstitit.

LXIu. Erat enim haud procul a basilica campus tellure fecundus , et hic datus sancti basilice fuerat. Quem unus e ciuibus  peruadit, despiciens hominem, qui eum sancto loco contulerat. Qui cum ab episcopo ac loci preposito crebro conuentus fuisset, ut que iniuste peruaserat, redderet; paruipendens uerba, que audiebat, pertinaci direpta defensabat intentione. Denique causa exstitit, et non deuotio, ut properaret ad sancti basilicam. Arguitur iterum a loci proposito pro peruasione campi, sed nichil dignum ratione respondit. Explicitisque negotiis, ascenso equo, ad domum redire disponit: sed obstat nisui eius sacerdotis iniuria. Nam sauciatus a sanguine, diruit in terram. Obligatur lingua, que locuta fuerat campum tollere: clauduntur oculi, qui concupierant: manus contrahuntur, que rapuerant.

LXu. Tunc balbutiens, et uix sermonem explicare  ualens, ait: Deferte me ad basilicam sancti, et quantumcunque super me auri est, ad sepulcrum eius proiicite: peccaui enim, auferendo res eius. Aspiciens autem dator campi hunc cum muneribus deferri, ait: Ne accipias, queso, sancte Dei, munera eius, que nunquam cupide accipere consueuisti. Ne sis, deprecor, adiutor eius, qui inflammante concupiscentia, rerum tuarum nequam possessor exstitit. Nec distulit sanctus audire uocem pauperis sui. Nam homo ille licet iussisset dari munera, ostendit sanctus Domini se illa non acceptasse. Unde rediens peruasor domum, amisit spiritum, recepitque Ecclesia res suas.

LXuI. Sepulto siquidem, ut prediximus, corpore beati Remigii in ecclesia sancti Christophori, cum  multa et stupenda miracula in eadem ecclesia per merita eius, Domini gratia fierent, ampliata et exaltata est ipsa ecclesia. Et facta crypta retro altare, in quam transferretur corpus sanctissimum, effossum est de loco in quo erat, ut in fossam factam in memorata crypta deponeretur, sed nullo modo moueri potuit. Superueniente autem nocte, et pernoctantibus fratribus in hymnis et canticis, multis accensis luminaribus, circa mediam noctem sopor in omnes irruit. Et euigilantibus eis, Calendis Octobris cum sanctissimo corpore sepulcrum inuentum est, angelicis manibus positum, in fossa crypte, retro altare facte. Tantaque euigilantes odoris suauitate repleti sunt omnes qui adfuerant, ut humana lingua hoc effari non ualeat: et sic per totam diem et in  crastinum ipse odor in eadem ecclesia perseuerauerit. Ipsaque die translationis eius, cum diuinis laudibus sumpta sunt reliquia a corpore illius, de capillis uidelicet eius, et casula, ac tunica ipsius; et inuolutum est corpus illius integrum, sed exsiccatum de brandeo rubeo.

LXuII. Processu denique temporis Pippinus rex, Caroli Magni pater, uolens episcopii Laudunensis uillam, que Anisiacus dicitur, accipere quasi sub censu, sicut et alias quasdam fecerat, uenit in ea manere. Ubi cum dormiret, uenit ad eum sanctus Remigius, dicens: Tu quid hic facis? Quare intrasti  in hanc uillam quam mihi te deuotior homo dedit, quamque ego ecclesie domine mee sancte Dei Genitricis donaui? Et flagellauit eum satis duriter, ita ut liuores postea in corpore eius parerent. Et cum disparuit beatus Remigius, Pippinus surrexit, ac ualida correptus febre, quantocius ab ipsa uilla recessit. De qua febre non paruo tempore laborauit. Et deinceps princeps regni, usque ad moderna tempora, ibi non mansit, sicut nec in Codiciaco uel Iuliaco, nisi Ludouicus rex Germanie, quando super fratrem suum Carolum regnum eius inuasit, in Iuliaco mansit, et in die crastina, turpiter ante ipsum fratrem fugiens uix euasit.

LXuIII. Nostra etate colonus quidam uille Rhemensis episcopii, que plumbea Fontana dicitur, manebat  iuxta fiscum regium, qui Rosetus uocatur, et nec peculium, nec messem, uel pratum propter fiscalinorum infestationem quiete habere ualebat. Unde sepe iustitiam apud regios ministeriales petiit, quam obtinere non potuit. Tandem inuenit sibi salubre consilium. Nam coxit panes et carnes, et accepit ceruisiam in uasculis, prout potuit. Que omnia in uase, quod uulgo benna dicitur, collocauit, et carro superposuit: sicque iunctis bobus, candelam in manu habens, ad basilicam sancti Remigii properauit. Quo perueniens, de pane et carne ac ceruisia matricularios pauit, candelam ad sepulcrum sancti posuit, et eius auxilium contra opprimentes se fiscalinos expetiit. Puluerem quoque de pauimento ecclesie, quantum ualuit, collegit, et in panno ligauit,  et in predictam bennam misit, et desuper linteum, sicut supra corpus mortui affectari solet, composuit, et cum carro suo ad propria remeauit. Quicunque autem de obuiantibus eum interrogabant, quid in illo carro duceret, respondit se sanctum Remigium ducere. Et admirabantur omnes in dicto et facto illius, putantes illum esse amentem. Perueniens autem cum eodem carro in pratum suum, in eo pastores pascentes diuersi generis animalia de fisco Roseto inuenit: et inuocato sancto Remigio, ut eum contra oppressores suos adiuuaret, ceperunt boues et uacce cum maximis mugitibus inuicem se cornibus impetere; hirci hircos, capre capras cornibus impugnare; porci cum porcis confligere; uerueces cum ueruecibus se collidere, pastores se fustibus  et pugnis mutuo percutere. Et leuato maximo turbine pastores, eiulantes animalia secundum genus suum cum maximo sonitu et strepitu ita ceperunt uersus Rosetum fugere, ac si maxima multitudo insequentium eos cum flagellis persequeretur. Quod uidentes et audientes fiscalini, nimio terrore perculsi, non putauerunt se uel una hora uiuere posse. Unde correcti a presumptione sua, ab afflictione pauperis sancti Remigii adeo cessauerunt ut postmodum idem pauper homo pacifice et sine inquietudine possideret sua. Et quoniam iuxta fluuium Saram in loco lutoso manebat, maximam molestiam in suis habitaculis a serpentibus sustinebat. Qui accipiens puluerem quem de pauimento ecclesie sancti Remigii  colligens secum detulit, per sua habitacula sparsit, et postea serpens eis in locis, in quibus puluis sparsus fuerat, non apparuit. Quibus ostensis miraculis, certo indicio colligere possumus, quia si non hesitantes in fide, in tribulationibus nostris auxilium sancti Remigii ex corde petierimus, et ab angelorum Satane, qui in serpente matrem humani generis allocutus deceperat , infestinationibus, et a prauorum hominum improbitatibus, eius meritis et intercessionibus liberabimur.

LXIX. Tempore Ludouici imperatoris, duo fratres Franci forestarii eius, inuaserunt partem de silua, quam in saltu uosagi, ut supra ostendimus, sanctus Remigius in uita sua pretio comparauerat, intra fines, dicentes quod plus pertineret silua illa ad  fiscum imperatoris, quam ad partem sancti Remigii. Contradicentibus autem hominibus de potestate Rhemensis ecclesie unus eorum altercando uenit ad porcos suos, quos in eamdem siluam ad pastionem miserat, inter quos lupum inuenit. Quem ascendens equum, uelociter est insecutus. Et uolens eum percutere, equo expauescente collisit caput ad unum fustem de ipsa silua, ita ut cerebrum illius in terram defluxerit: et mortuus est. Frater uero eius concite pergens in partem alteram, peruenit ad quamdam petram, et dixit: Omnibus notum sit, quia usque ad hanc petram est ista silua imperatoris. Et cum percuteret eamdem petram dolatoria quam in manu portabat, exsilierunt ab illa particule in oculis eius, et excecatus est. Sicque ambo receperunt  mercedem presumptionis et mendacii sui.

LXX. Quidam uir nobilis de territorio Niuernensi, obtentis reliquiis B. Remigii, oratorium in eius honore in proprietate sua edificauit: ubi Dominus multas uirtutes per merita ipsius sancti sui ostendit. Cum autem defuncto Ludouico imperatore, Aquitani gentilitia mobilitate absque iugo principis, prout quisque poterat, se efferre, et ad inuicem pugnare, ac per contiguos pagos debaccari ceperunt, pauperes homines substantiolas suas in ecclesiis reponere studuerunt. Unde confusi opinione uirtutum, que ibi fiebant, ad saluandum sua in eodem oratorio quique poterant, certatim reposuerant. Audientes autem predones idem oratorium multis plurimorum opibus refertum aggressi sunt eas deripere. Quorum  unus obseratum ostium pede percussit, ut seram effringeret, et mox eidem ostio pes eius adhesit, et resupinus presumptor in terram cecidit. Quod uidentes alii, aufugerunt. Ipse autem miser cruciatu cogente, cum maximo eiulatu cepit culpam suam fateri, et cum lacrymis amarissimis profiteri quod si Deus per merita S. Remigii pedem illius ab ipso compede solueret, nunquam ulterius de ipsa uel de alia ecclesia quidquam tolleret, uel tolli, quantum in ipso esset, ullo modo consentiret. Caballum quoque suum cum sella et alia que potuit, ad eamdem ecclesiam donauit: sicque post confessionem et lacrymas atque professionem et uotum, pes eius ab ostio, cui inheserat, est solutus. uerumtamen postea de ipso  arido pede claudus remansit, usque dum computrescente crure ac femore post diuturnum laborem mortuus fuit.

LXXI. Quando tres fratres reges, Clotarius, Ludouicus et Carolus, regnum post patris sui obitum inter se diuiserunt, episcopium Rhemense, quod tenebat Folco presbyter, Carolus inter homines suos diuisit, uillam Iuliacam Richuuino in beneficium dedit. Cum autem uxor illius, nomine Berta, in cubiculo uille ipsius iaceret, uenit ad eam sanctus Remigius, dicens: Non est iste locus tuus ad iacendum. Alterius meriti et officii debet esse, qui hanc uillam habere et in hoc cubiculo iacere debet. Surge quantocius, et hinc abscede. Quod illa paruipendit, putans se uisum inane uidere. Altera uice uenit ad eam  sanctus Remigius, et dixit ei: Cur hinc non abscessisti, sicut tibi precepi? uide ne amplius te hic inueniam. Quod illa, ut prius, pro nichilo duxit. Tertio ut uenit ad eam sanctus Remigius, dixit: Nonne iam semel et secundo tibi precepi, ut hinc abscenderes. Sed quia contempsisti hinc pergere, aliorum deportatione abscedes. Et percussit illam uirga, quam tenebat in manu. Que, toto corpore in maximum tumorem conuerso, quod uidit, uiro suo Richuuino et aliis quamplurimis dixit, et per aliquantos dies seuerrime cruciata, uitam finiuit. Cuius corpus uir eius in ecclesiam sancti Remigii deportari, eamque ibidem sepeliri fecit. Mirantur quidam, quod cum uindicta mortali illam de predicta uilla expulit, et corpus eius in ecclesia sua sepeliendum recepit: quod nemo  mirabitur, si perpenderit qua intentione sancti uindictas in delinquentes exerunt; uidelicet ut si se recognouerint, hic recipiant quod merentur, ne post mortem eternis suppliciis crucientur, sicut in libro Regum legimus de propheta illo, qui inobediens ori Domini exstitit, et a leone percussus interiit; et post ultionem perceptam, a leone corpus illius intactum permansit : si autem hi se non correxerint, in quos uindicte procedunt, ut alii de flagellis eorum emendentur, et metuentes corrigantur, sicut scriptum est: Mulctato pestilente, sapientior erit paruulus . Causantur etiam aliqui, quoniam sanctus Remigius nunc in rerum suarum inuasores, et familie sue oppressores non uindicat, sicut precedentibus temporibus egerat, usurpantes  psalmi uersum: Signa, inquiunt, non uidemus, iam non est propheta, et nos non cognoscet amplius . Sed non hinc causandum, uerum dolendum atque timendum est, quia impletur nostris, quod predictum est antiquis temporibus. Scriptum est enim in Apocalypsi: Factus est sol ut saccus cilicinus . In extremo quippe nostro tempore sol quasi cilicinus saccus ostenditur: quia fulgens uita predicantium, ante reproborum oculos aspera et despecta probatur, et sanctorum miracula per contemptum peccantibus, iusto iudicio subtrahuntur, sicut scriptum est: Nequando conuertantur,  et sanem eos ; quatenus plenius obruantur suppliciis, qui nunc gaudent etiam in delictis. uerumtamen hic sanctus imitator Domini sui, qui non omnia uindicat, ut eius ostendatur patientia: nec omnia inulta dimittit, ut eius probetur prouidentia: licet non tam frequenter exerat in perniciosos uindictam, non usquequaque inulta nostris temporibus deserit presumptorum piacula.

LXXII. Nam Blithgarius quidam [a 1Kb] nuper mansum de thesauro ecclesie in uilla Tenoilo pretio apud Bernardum custodem obtinuit, unde famulos sancti Remigii cum flagellis eiecit. Conclamantibus autem eis sanctum Remigium, ut eos adiuuaret, idem Blithgarius cum irrisione illis respondit: Modo parebit qualiter uos sanctus Remigius adiuuabit. uidete  quomodo in adiutorium uestrum uenit. Et inter hec uerba cum maximo clamore ingemuit, et incredibiliter inflando intumuit, sicque medius crepuit, et mortuus est. Quibus auditis, diuinam in nobis uindictam pertimescentes, blasphemiam in Deum et sanctos eius magnopere caueamus, studentes ne ecclesiasticam familiam crudeliter tractemus, et ne contra mala proximi, pertrahamur ad retributionem mali uel ad liuorem odii: ne per tentamenta diaboli, ad delectationem uel consensum peccandi: ne contra flagella summi opificis, proruamus in excessum murmurationis. Licet enim non fiant nobis tam frequentia ac reuerenda per hunc seruum suum miracula, tamen certi esse debemus, quia non subtrahit ciuitati sue ac nobis ciuibus suis continua  intercessionis sue auxilia, sicut de Ieremia legimus: Hic est, inquit, fratrum amator, et populi Isrel: hic est, qui multum orat pro populo et uniuersa sancta ciuitate Ierusalem 

LXXIII. Anno Incarnationis Dominice octingentesimo quinquagesimo secundo, nuper adhuc ampliata ipsa ecclesia, cum de loco crypte prioris sepulcrum una cum beati Remigii corpore translatum est in cryptam, maiori et pulchriori opere factam, ipsum corpus sanctissimum, sicut et in anteriori translatione, ab episcopis Rhemorum dieceseos integrum inuentum est, et brandeo rubeo inuolutum. Et cum de ipso sepulcro in locello argenteo est transpositum, pars de ipso brandeo cum sudario quod fuerat super caput eius, assumpta in scriniolo eburneo,  secus altare sancte Marie in ciuitate honore debito ueneratur. Locellus autem argenteus, cum corpore ipsius sancti, sepulcro marmoreo, in quo ante iacuerat, superpositus fuit, et reliquie, que ad caput illius extra sepulcrum reperte fuerant, in sepulcro, in quo iacuerat, a prefatis episcopis fuerunt posite Kal. Octob, quo Kalendarum die et altera eius translatio ante plures annos fuerat celebrata. Cum autem sanctissimum corpus eius de sepulcro in predictum locellum argenteum translatum fuit, Rado tunc subdiaconus Ecclesie Suessionice, qui cum episcopo suo Rothado illuc conuenerat, iam per  annum integrum, dolore dentium, adeo die noctuque uexabatur, ut sensum pre nimio dolore metueret perdere. Qui dum episcopi in compositione sancti corporis intenderent, maxillam in qua dolore uexabatur, loco in quo corpus sanctum iacuerat, apposuit; et mox ab ipso dolore liberatus, deinceps dentium dolorem non sensit, sicut post uiginti quinque annos idem referre curauit. Et ipso die in quodam oratorio, ubi memoria beati Remigii colitur, in pago Ribuario, duo contracti sanati fuerunt. Ex tempore quidem prime ac secunde translationis, sicuti et ante, multe et insignes uirtutes in eodem loco per ipsius sancti merita ex diuersis infirmitatibus sunt operate. Quas quidem habemus descriptas, sed hic propter pluralitatem, et quia sepius ibidem ostenduntur,  omisimus ponere.

LXXIu. Quia ex digestis uirtutibus abundantissime claret, quam insigni illum Dominus gloria et honore dignatus sit coronare, et ut erat in conspectu eius, mirabilem hominibus demonstrare: de quibus, fratres karissimi, breui epilogo quedam commemoremus: ut contemplemur, qualiter hic beatissimus patronus ac protector noster, sanctorum tam ueteris quam Noui Testamenti, Patrum spiritu, scilicet diuersitate operationum, unius eiusdemque spiritus a diuersis accepta, uiuens in corpore plenus fuerit, et post obitum consors miraculis claruit. In eo namque quod celitus prenuntiatus, et ex nomine designatus exstitit, representatos nobis Isaac patriarcham et Ioannem Baptistam uidemus : in eo, quod sanctificatus necdum natus, et ab adolescentia in reclusione populi deuitauit presentiam, item Ieremiam et Ioannem Baptistam : in eo, quod ab episcopis prouincie Rhemensis et clero ac populo electus, et signis super eum diuinitus ostensis, est ordinatus episcopus, Matthiam, qui ab apostolis, et ceteris fidelibus electus et oblatus Domino, diuina est sorte ordinatus apostolus : in eo, quod splendida facta est eius facies de presentia Christi, Moysen : in eo,  quod inter flammas et residua, que necdum ignis uorauerat, stetit, et incendium se transire prohibuit, Aaron : in eo, quod rebus insensibilibus maledicens, cultores earum damnauit sterilitate, Dauid : in eo, quod tria millia uirorum, predicatione sua conuersorum, uigilia sancti Pasche baptizauit, et puellam a morte resuscitauit, beatum Petrum qui in sancta Pentecoste totidem millia Iudeorum ad fidem conuertit, et baptizari fecit, et Dorcam a morte resuscitauit (: in eo, quod ferocissimos barbaros a feritate sua mitigauit et Rhemis ad baptizandum conclusit, quibus post sacrum baptisma panem celi et spiritualem potum dedit, Eliseum, qui hostes uenientes in Samaria  conclusit, quibus cibum et potum dari precepit : in eo, quod paruissimos liquores superabundare fecit, Eliam et item Eliseum : in eo, quod regi Ludouico predixit prophetico spiritu que sibi suisque posteris erant uentura. Isaiam, qui regi Ezechie que illi suisque erant futura predixit : in eo, quod longe positus corpore, presens spiritu, obitum regis cognouit, itidem Eliseum, cuius cor presens erat, quando Naaman in occursum Giezi de curru suo descendit : in eo, quod reuelante sibi Spiritu sancto famem futuram prenoscens, prouidentiam quomodo laboraturo fame populo subueniret adhibuit, Ioseph : in eo, quod ut iustus iustificaretur adhuc, corporalium lumen oculorum aliquandiu  amisit, et postea uisum recepit, Tobiam . Sed et quia uitis uere palmes fructum ferens, purgatus est, quo fructum plus afferret, cum oculorum mentis lumine, quod non amiserat, lumen corporalium oculorum, quod aliquandiu amiserat, in tentatione patiens, et laudes referens, post tentationem autem probatus, lumine corporalium oculorum recepto, ut in amissione Dominum benedixit, Iob consideramus: qui patiens in tentatione, nomen Domini benedixit, et post tentationem probatus, duplicia sua possedit : in eo, quod die sui recessus cognito, per missarum celebrationem suis ualefecit et obiit, beatum Ioannem apostolum et euangelistam: in eo, quod palla sepulcri cladem ingainariam restrinxit ac repulit,  egregium Paulum, cuius sudario ac semicinctiis sanabantur egroti : in eo, quod zelo iustitie et uiuens in corpore, et post obitum in delinquentes uindictas exercuit, item Moysen, Phineen, Iosue et Eliam, Petrum Simonis Magi, Ananie et Sapphire percussorem, et Paulum Elime magi excecatorem: in eo, quod sanctissimum corpus eius prius in designata nutu diuino ecclesia sepultum, et postea angelico ministerio de loco ad locum est deportatum, Habacuc prophetam, qui manu angeli de Iudea super lacum Babylonis est deportatus, indeque in Iudeam reuectus : et Moysen qui a Domino, angelico utique ministerio, fuit sepultus: cuius sepulcrum sicut nemo usque in presens nouit,  ita cuiusmodi ordine sepulcrum istius sancti translatum fuerit, nemo cognoscit .


uersus inscripti sepulcro S. Remigii.

Hic famulus Hincmar Domini, sacra membra locauit
   Dulcis Remigii, ductus amore pio.
Qui prius est sanctus, mundo quam matre creatus
   Et magnus dictus celitus ore Dei,
Bis denos binosque gerens feliciter annos,
   Sorte Dei sumpsit pontificale decus.
Sexaginta simul bis septem manserat annis
   Istius urbis honor, presul et orbis amor.
uitam defunctis reddens, quoque lumina cecis
   Egerat et uiuens plurima mira satis.
 Nam domuit fera corda, animo pius, ore profusus.
   Sicambre gentis regia sceptra sacrans.
Nonaginta quidem sex cum compleuerat annos,
   Splendida lux nostras deseruit tenebras.
Idus iam plenas cum Ianus mensis haberet,
   Emeritus miles premia digna capit.
Isdem Hincmarus prius hac in sede sacerdos
   Post triginta loco constitit et numero:
Cui sextus decimus sub hac radiante lucerna
   Remigio Rhemis munia cara dedit.
Annis septenis, quinis ac mensibus egit
   Pastoris curam, hec recolenda patrans.
Octingenteno quinquagenoque secundo,
   Quo Deus est anno uirgine natus homo:
Tertius et Carolus regni componeret actus,
    October primam cum daret atque diem,
Ac tercentenus octauus tangeret annus.
   Hic iustus Domini quo petit astra poli,
Tercentum fuerant tres et deni quater anni,
   Quo uite Francos gurgite lauit ouans.
Ipsius is precibus celesti in sede locetur,
   Quem terris coluit uerus amator. Amen.

LXXu. Accidit autem postea, peccatorum meritis exigentibus, ut Dominice Incarnationis anno 882, Carlomanno regnante, predicto domino Hincmaro archiepiscopo satagente, transferretur uenerabile pignus corporis huius sacratissimi Patris et domini nostri Remigii, propter infestationem paga norum, ad uillam ipsius iam supra taxatam, nomine  Sparnacum, quia ciuitas Rhemorum tunc tem poris non habebat in ambitu sui murum. Cuius obtentu totius tunc pagi, ad quem delatum munus hoc habetur amantissimum, prouisa probatur salus a peruasione barbarorum, uel incursu predonum. Post Hincmari denique pontificis obitum, desiderabilis hic sacrorum thesaurus membrorum ad Orbacense perducitur monasterium. Hic quoque beatissimi huius patroni nostri suffragiis omnis commoditas eris circumquaque degentibus attribuitur incolis, cum insolita fertilitate telluris.

LXXuI. Post decessum uero sepe dicti presulis Hincmari, cum pontificatus subiisset honorem Fulco, sui primo presulatus anno reterre decreuit alma beatissimi Patris nostri ossa. Quod ubi aggreditur,  perueniente iam eo cum cepiscopis et cleri plurimis ad locum ubi pignus seruabatur pretiosum, cum esset magna celi serenitas, sed feruens admodum siccitas, subito se tantus effudit imber, ut totius huius superficiem terre uideretur ubertim irrigasse. In crastinum uero, dum sacra referre promouent munera, cuncta clara, cuncta iucunda, cuncta mundane speciei redduntur amena. Prosperoque progressu, confluentibus undique populis, ad uicum deueniunt Calminiacum, in quo nonnulla Pater hic eximius, adhuc carne septus, uirtutum dignoscitur exhibuisse magnalia. Hic membra ueneranda in ecclesia deponentes eius nomine dedicata, noctis quiete fessa leuant corpora.

 LXXuII. Post requiei subsidium, iam terras solis illustrante iubare, uoces undique Deum benedicentium concrepant, atque laudantium, quod eis pastorem, patronum, ac protectorem redderet corporaliter proprium, quem semper apud diuinam clementiam intercessorem, et assiduum se habere confidant aduocatum. Prefatus interea presul, celestium sacramentis mysteriorum rite celebratis, imminentis iuga cum laudibus scandit montis, comitantibus undique secus populorum stipatus cateruis. Hic ubi pro populi delictis, et ira mitigationis celestis ad Dominum fudisset orationem, paululumque processissent, adhuc clarificare Christus, mirificare, atque glorificare disponens hunc beatissimum Patrem nostrum in terris, quem magnificare cum angelis  elegerat in celis, quanti sit apud se meriti concurrenti propalare decernit multitudini.

LXXuIII. Accedit itaque mulier ceca, nomine Doda, manu sibi gressus regentis innixa: que mox ut cominus approperaret, uisum sibi restitui coram omnibus impetrat. Quod presul audiens, hymnum laudis Dei cum populo, magno repletus gaudio, concelebrat. Necdum finierant odas exsultatione celum replentes, et ecce frustratus quidam multis gressu diebus cum integra procedit incolumitate letabundus.

LXXIX. Transiere cum laudibus inde paulisper: et mulier quedam manuum potita sanitate succedit. Duplicant ergo, triplicantque comitantia gratiarum actiones agmina. Tremefacti proximi quique mirabilium magnitudine, tantisper a tanta deliberant  secedere sanctitatis sublimitate. Nec uox reciproca laudantium defecerat ab ore, dum puer quidam, Grimoldus nomine, diu lumine priuatus, os quoque miserabiliter a rectitudinis loco distortus, inuisaque deformitate turbatus, a parentibus obuiam delatus, pristinum quem dudum amiserat uisum est consecutus, et in propriam sanctissimi Patris huius opitulatione mirabiliter est effigiem restitutus. Interiecto uelut unius hore spatio, puer alius a contractione corporis eiusdem patroni suffragiis feliciter est erectus. Cohors igitur deuota melodiis Dauidica nequaquam sufficiens reboare carmina, maximo cordis affectu permota, inter laudum uoces, eliciente gaudio lacrymis ora rigare profusis, et suspiria, singultusque formare pro canticis. Concurrentium quoque nimia  stipatio plebium, sacri muneris gerulum deosculari gestientium loculum, importunitate ualida uehentium cepit figere gressum. Mirorum siquidem, que gerebantur, percrebrescebat opinio: certatimque tam sani, quam diuersis calamitatibus attriti, properare studebant, cupientes intueri magnalia que Dominus omnipotens in sancti sui clarificatione multiplicare proposuerat. Pro magno namque sibi damno sibi quisque reputabat, imo delictum deputabat, non modo si non procederet, uerum si postremus accederet. Approperantes autem ciues obuiam, dum grata deferri cernunt munera, terre se prosternentes soli deosculantur terga. Suspicientesque, ubi contemplantur loculum pretiose diuini diadematis gemme  baiulum, multas inter eximia gaudia lacrymas fundunt: obsecrantes ne amplius eiusdem Patris affici censeantur absentia; quin perpetua mereantur gratulari presentia. Pater interea beatissimus filiorum deuotioni preclaris fauens nutibus, addit adhuc diuinis plebem suam multipliciter exhilarare mirabilibus. Etenim dum clerus cum sacerdotibus, psalmis, hymnis, et canticis intonant spiritualibus, populus etiam iubilationis immense reboat uocibus, ut mirabilem Deum in sanctis suis iucundioribus adhuc preconarentur animis, pristinam multitudo languentium sospitatem manifeste conspicitur recuperare, leuatis pluribus uaria peste corporibus. Adeoque per singula pene momenta, celestia pandebantur miracula, ut ad hec locorum uel temporum  uix enumeranda censeri ualerent interstitia.

LXXX. Tunc igitur Osanna quedam mulier, cum admiratione gaudentium, celeri meruit prosperitate recipere uisum: et post pusillum claudus quidam felici munere consequitur gressum. Deodata quedam patefactis aurium ianuis adipiscitur auditum. Quidam nomine Teuto desiderabili potitur illuminationis dono. Item quedam mulier eodem gauisa letatur beneficio. Similiter Ansoldus quoque lumine, quod nimio flagrabat assequi desiderio, fido ceu credidit animo, Patris huius piissimo perfruitur suffragio. Quidam Gerbertus paralysis est a dissolutione sanatus. Quidam quoque alius eiusdem muneris exsultat hic largitate perfunctus.

LXXXI. Cumque certatim quique studio pie deuotionis  obuiam studerent occurrere, ac non modo benigni cordis intentionem; quin etiam rerum temporalium exhibitionem, prout cuique facultas suppetebat afferrent, mulier quedam paupercula de ciuitate properans in occursum, manu cereum ferebat, qui accensus nunquam fuerat. Mirabile dictu, subito celitus nutu diuino cereus in manu gerentis est illuminatus. Ipsum quoque dum per totam defert illa uiam, Dei confitendo miraculum, nequaquam superni luminis amittit ille beneficium, donec mirifici pignora patris in stationis proprie perferrentur domum, sicque a pontifice solemnia celebrarentur missarum. Tunc femina cereum lumine flagrantem mirabili basilice tradit custodi, qui ob superne gratie quod contigerat gaudium, luminaria quecunque per ecclesiam  uidebantur ardere mandat exstingui, lumineque diuinitus hoc dato rursus accendi: huius uero partem cerei celo dati miraculi decernit in testimonium reseruari.

LXXXII. Rotgardis quedam femina de pago castricio gradiendi carens officio pristine gaudet cum incolumitatis dono: ut que plaustro deuehente fuerat adducta, propriis postmodum pedibus remeare ualeret ad sua. Preterea mulier quedam secum paruulam sex annorum fere defert filiam, nomine Wulfidem: que dum quadam die cum ceuis luderet, ab aliqua transeunte forte muliere percussa fuerat in capite. Quo ictu lesa, ita ut eius retro reflexum inherere ceruici uideretur occipitium, nec in aliam caput reclinare  partem ualeret: cibi uero nullam nisi liquidam sumere sustentationem posset: que integrum sub tali ferme labore duxerat anni curriculum. Quam mater affectu diligens tenero, deque salutis ipsius sollicita recuperatione, studuit obuiam deducere, dumque cominus ob densitatem multitudinis non ualet accedere, procurat aliquantulum uulgus antecedere. Mox in uia, per quam iter erat agendum, sese prosternens simul cum sobole, fulta ualida fide, preces ad Deum deuota dirigit mente. Necdum ab oratione cessarat, et ecce ipsius cepit uociferari filia, quam genitrix, ut maternis consoletur blanditiis, surgens intuita, caput eius ab inflexione uidet ad propriam rectitudinis lineam remeasse. Tunc nimia hilaritate repleta, sed et de prolis sanitate confisa,  perlustrans uulneris locum, cernit sanguine madidum, neruosque diu contractos ac si funes extendi productos. Sic accepta misericordie quam quesierat benedictione, domum leta cum gratiarum reuertitur actione.

LXXXIII. Hac igitur dignitate clarificationis, et rerum gestarum admiratione cohors stipata, uotoque gratulationis, arreptum toto feruoris iter annisu cum canticis hymnisque percurrere satagebat. Precesserat equidem presul, sed reuersus cleri comitantibus choris pretiosissimum propriis thesaurum sumit humeris: et sic ad ipsius propriam beatissimi domum Patris cum magna perfert gloria iubilationis. Ast ubi peruenitur in ecclesiam, que competere uisa sunt rite dispositis, inchoata iam uictime spiritalis immolatione, mulier quedam de pago Trecassino membrorum  omnium agitatione mulctata, ueniens coram altari ruit in pauimento: ibique miserabiliter diu uexata, huius piissimi consolatoris miseratione surgit incolumis effecta. Que super euentu tante consulta calamitatis, necem se proprie confitetur perpetrasse matris. Missarum denique solemnibus ex more peractis, sua quique repetunt reuersuri mature in crastinum, ad hoc tutele sue presidium in ciuitatem perferendum. Mane iam facto, dum ad condictum studiose contenditur, Erluidis quedam mulier haud procul ab urbe degens, ad tante processionis spectaculum disponebat exire, quatenus optate sospitatis uti mereretur munere, que quia iam per quinquennium languore pressa partem corporis dextram premortuam, peneque gestabat inutilem,  nisu quo poterat accedere, et ad uisendum sacri muneris huius loculum sese molitur promouere. Cumque tali conamine iam fere medium peragrasset itineris huius spatium, non ualens ultra procedere, graui corruit confecta labore. Meditatur domum redire; sed nequit hoc ullatenus adimplere: que postquam hac aliquandiu nutans iacuit hesitatione, demum resumpto moliminis ausu tentat an ualeat adhuc aliquantulum propinquare. Moxque diuina miserante clementia uigor egris additur nisibus: uiribusque cum salubritate receptis, libera festinans celeritate, nimiaque tripudians hilaritate, quo decreuerat egrota se trahere, agili cepit incessu gaudens approperare. Infirmitatis etiam sue solamen  manuferens baculum, iter peragit destinatum: non ut eius amplius egeret auxilio, sed ut id in huius date sibi sanitatis responderet testimonio. Perueniensque quo desiderauerat, laudabunda deuotas interuentori suo rependit gratias. Hicque prolatum dimittens bacillum, prisce calamitatis sue solatium, alacris iam, nec opis huius indiga, repetit iter emensum, referens leta quesitum diuine consolationis suffragium.

LXXXIu. Adueniens itaque pontifex cleri magnatumque stipatus agmine, uictima salutis oblata, uestibus albis indutus, cum choris psallentium, gratissimum deducit ad menia ciuitatis thesaurum. Illis autem feliciter eo progredientibus, et gratanter ad destinatum locum tendentibus, omnipotens  Deus in huius karissimi sui glorificatione fontem sue benignitatis ac largitatis abunde dignatus est effundere: ut uix lingua quelibet effari ualeat, que hoc tunc itinere per ipsa pene momentanea gesta probantur horarum interstitia. Nam tantam Dominus hic operatus est hac die miraculorum magnitudinem: ut uiri quatuor, femine uero nouem uisum, uiri quoque duo gressum recipere mererentur. Cum huius itaque preclare gratulationis admiratione in ciuitatem ad ecclesiam Dei Genitricis prosperrima peruenitur exsultatione. Sicque lucerna hec lucens et ardens eternaliter in altaris sistitur crepidine. Dum presul igitur ad sacrandum uiuifici munus accedit mysterii, quis tam ferreum pectus, tam lapideum cor gessit, qui  non gemitus ederet, pectus tunderet, lacrymas funderet, dum tam stupenda diuinorum dona carismatum conspiceret? Quis etenim queat enumerare mirorum copiam celitus hic ea die profusam? Nemo reuera qui ualeat expedire sermone, quot egrotantes sanati, quot titubantes erecti, quot ipsa die diuersis hic sunt cladibus absoluti.

LXXXu. Post expleta mysticorum discedentes sacra maturabant quique repetere sua. Sed inter abscedendum minax oriri territatio: nubes teterrime, terribilesque consurgere, truculenta polum caligine claudere, micare fulgura, concrepare tonitrua, grandoque solum uerberare cepit non minima, quo terrore percussi rediere plurimi, clementiam deprecantes Altissimi, quatenus huius intercessione  Patris beatissimi mererentur ab his imminentibus periculis erui. Mirum in modum perturbatio, que terrorem incusserat, immutari, nubium clarescere tenebrositas, cessare fulgura, mitigari tonitrua, cunctaque sedari cepit ac dissipari tempestas, et ex truci conuersa in exoptabilem pluuiam grandine, telluris ubertim superficies, que nimio solis exusta feruebat ardore, perfusa fecundo salubriter refoueretur humore. Sicque manifeste dignosci datur indignationis ad horam concitata permotio salutis immutata subsidio. Denique benignissimi Patris huius solatio totius dire pestis nostris uidetur finibus eliminata corruptio: salubris er, pluuia data congruens: timor etiam, qui regnum peruaserat,  hostilis in spem paulatim securitatis tranquillitate uertitur pacis.

LXXXuI. Hac eadem prefata scilicet illationis sacri corporis in urbem die, tingui feruida iam solis oceano rota petente, quidam Niuolus nomine de uilla que uocatur Dominica, Rhemorum montis in latere sita, surdus et mutus, manibus quoque per annos nouem debilis, ac pedibus, qualicunque per totam diem ualuit conamine, ab ipsius surgentis aurore lumine, per quinque ferme passuum repens millia, uix ad ipsius edis sepulcri limina quasi decima tandem peruenit hora, qui dum ueniens sacrum corpus ibidem non adesse comperisset, templique fores seris diligenter obfirmatis clausas perspiceret, cadens in faciem super terram, quadam  presumptionis importunitate, sanctitatis aures clandestino cepit clamore pulsare, tam magno se conquerens labore fatigatum, nec sibi fore permissum uidere saltem loculum sacri pignoris baiulum, qui tamen eius sibi posse subuenire celsum nequaquam diffideret presidium. Talia denique dum tacita secum uolutat mente, salutis uigor ipsius per membra quoque sensim cepit irrepere, priscasque stupet simul omnium se uires sensuum recuperare. Cumque rumor operationis huiusce quibusdam nuntiantibus aures percelleret plurimorum, certatim quique procurrunt, admiranda Dei magnalia letantes aspiciunt, ouanter hominem ad locum uenerandi sepulcri perducunt, campanas pulsant, letabundis Deo laudes uocibus intonant. Huius miraculi  permoti fama quamplurimi, domum petunt ecclesie, uidere cupientes magnalia Dei, uidentes ut audierant diuinarum signa uirtutum, manibus gratanter in celum porrectis benedicunt Dominum. Quod diue benignitatis miraculum ualde tunc profuisse dignoscitur ad eorum solatium, qui se corporaliter deseri tanto querebantur patrono; quibus tamen specialiter se non deesse, tali pietatis patrate declarauit indicio.

LXXXuII. In ecclesia quoque beate Dei Genitricis, ubi uenerabile Patris huius seruabatur pignus, nonnulli diuersi egroti sunt interim curati languoribus. Nam quidam nomine Natalis de Burdenaco, mulier etiam dicta Teutberga, item mulier altera nomine Guntildis, huius patrocinio Patris  uisum recipere meruerunt, alia quedam quoque mulier unius oculi uisum in eadem domo recuperauit amissum. Quedam preterea puella cognomine Florgildis, ex uilla que uocatur Caucella secus Libram riuulum sita, quatuor circiter etatis annos gerens, lubricando prolapsa utrumque sibi genu debilitauerat: ita clauda facta, ut omnino nec gressum figere, nec pedibus ualeret insistere; quam parentes eius, quamuis pauperes, de sospitate tamen ipsius solliciti, per diuersas deferre sanctorum curauerunt ecclesias. Ast ubi iam per duodecim fere annorum spatium tali uexaretur languoris acerbitate, nec remedium doloris posset inuenire; comperiens de relatione sacri corporis, operumque  miraculis, quo ualuit nisu repere cepit; nec se carpento permittit imponi, sed tractu prout ualet illud agere gestit iter. Ad templum uero perueniens, quo pretiosum salutis audierat munus inesse, fusis Domini clementiam uotis pro sui flagitat liberatione, sed et propriis fertur pauimenta lacrymis humectasse. Que postquam per tres ita dies egisset, dum denuo precibus incumberet, diuina sibi gratia superueniente, uim medicine uix ualens ferre, magnis cepit uocibus strepere, et eiulatus acerbos edere; sicque nodis neruorum resolutis, omniumque poplitum contractione relaxata, unius hore ferme spatio, uiribus exhausta iacuit quasi mortua. Sed qui contulit absolutionis opem, roboris addidit quoque uigorem. Moxque ceu de graui euigilans somno  ubi supernum sibi sentit obuenisse beneficium, pignoris almi petit loculum, cuius gratia sibi contigisse non hesitabat remedium. Dehinc gratias hic agens, ibidemque degere gratificata decernens, et precibus crebris insistens, debitas medicatori suo celebrat excubias, ac salutaris quotidie libaminis offert oblationes.

LXXXuIII. Fuit autem Rhemis in prefata Dei Genitricis ecclesia corpus illud sacratissimum beatissimi patroni nostri Remigii, dum prememoratus antistes dominus Fulco presulatus fungitur officio, scilicet  usque ad episcopatum uenerabilis Heriuei archiepiscopi, qui cessante. Normannorum persecutione, per solam Dei clementiam pace recuperata, munus idem supernum propria sepulture ipsius referre decreuit intra menia: quod dum conuocatis quibusdam regni proceribus agere maturaret, accumulare dominus eius non distulit clarificationem suorum repetentis ossium sedem. Contigit enim, dum magna populi confluentis stiparetur caterua postquam sunt urbe egressi, quidam claudus et ariditate neruorum poplitumque contractus, Abraham nomine, qui scabellulis herens per terram se tantummodo trahebat, ut poterat, ubi secus urbem ueniens iter ad sancti basilicam inchoasset intendere, diuina tactus potentia, compagum duritia resoluta, cepit  ad salutis extendi remedia. Quem sospitate recepta pluribus uidimus annis incolumen erectum, gradientem, collataque sibi prosperitate gaudentem. In eo uero loco, ubi hoc salutis accidit donum, posita deinceps exstat columna, cruce prefixa glorificationis huius continens monimenta. Sed et tam prius creberrime, quam postea, clarissimis sepe multiplicibusque miraculis eius sepulcri decoratur ecclesia, que nequaquam litteris habentur comprehensa: sunt namque multimoda.





XXII. ENCOMIUM EIUSDEM SANCTI REMIGII, ER HINCMARUM ARCHIEPISCOPUM RHEMENSEM.


 I. uideamus etiam quomodo hic beatus Pater et pastor noster benedictionibus sibi a legislatore Deo datis, ipsius auxilio in seculi huius conualle lacrymarum ascensiones in corde suo disposuit, et de uirtute in uirtutem gratia Dei prouectus excreuit, usquequo eum, quem semper desiderauit spiritu, facie ad faciem uidere promeruit. Idem namque Dominus in Euangelio dicit: In domo Patris mei mansiones multe sunt . Quod quasi exponens Apostolus dicit: Alia claritas solis, alia claritas lune, alia claritas stellarum. Stella enim a stella differt in claritate; sic et resurrectio mortuorum . Quia in illa eterne beatitudinis uita non dispari, unusquisque iuxta dispar meritum locum disparem percipit. Sed eiusdem disparilitatis damna non sentit, quia tantum sibi, quantum perceperit, sufficit. Et catholica  doctrina didicimus, quia distincte conuersationes hominum singulorum, agminum celestium ordinibus congruunt, et in eorum sortem per conuersationis similitudinem deputantur.

II. Nam sunt plerique, qui parua capiunt, sed tamen hec eadem parua pie annuntiare fratribus non  desistunt. Isti itaque in angelorum numerum currunt. Et beatus Remigius, licet multiplex scientia Dei dono in eo esset, ut fidelis seruus et prudens, conseruis suis in tempore mensuram tritici, id est pro captu audientium, ministrauit : et secutus Apostolum, prius barbaris lac potum dedit, non escam . Et teste Malachia, quia sacerdos angelus Domini est : unde et sanctus Remigius sacerdos magnus angelorum consortium meruit.

III. Et sunt nonnulli, qui diuine largitatis munere referti sacramentorum celestium summa et capere preualent, et nuntiare. Quo ergo isti, nisi inter archangelorum numerum deputantur? Et beatus Remigius sapientiam loquens inter perfectos, quando male sentientem hereticum de uero Dei Filio in synodo catholicorum episcoporum conuertit, in archangelorum  numero meruit deputari.

Iu. Et sunt nonnulli qui mira faciunt, signa ualenter operantur. Quo igitur isti, nisi ad supernarum uirtutum et numerum et sortem congruunt? Et beatus Remigius, et in corpore positus, et post obitum, ut supra ostendimus, mira fecit, signa ualenter operatus  est: ad supernarum igitur uirtutum sortem et numerum congruit.

u. Et sunt nonnulli, qui etiam de obsessis corporibus malignos spiritus fugant, eosque uirtute orationis et ui accepte potestatis eiiciunt. Quo itaque isti meritum suum, nisi inter potestatum celestium numerum sortiuntur? Et sanctus Remigius uirtute orationis, et ui accepte potestatis, ut supra ostendimus, de obsessis corporibus malignos spiritus effugauit. Ergo inter potestatum celestium numerum sortem accepit.

uI. Et sunt nonnulli qui acceptis uirtutibus etiam electorum hominum merita transcendunt. Cumque et bonis meliores sunt, electis quoque fratribus principantur. Quo ergo isti sortem suam, nisi inter principatuum  numeros acceperunt? Et beatus Remigius, huius Rhemorum ciuitatis archiepiscopus, sanctis fratribus uedasto scilicet a se ordinato in Attrebato, Medardo in uiromandis, Lupo Suessonis, Genebaldo in Lauduno et reliquis in subiectis sibi ciuitatibus electis fratribus principatus, sortem suam inter principatuum numeros accepit.

uII. Et sunt nonnulli, qui sic in sibimetipsis cunctis uitiis, omnibusque desideriis dominantur, ut ipso iure munditie dei inter homines uocentur. Unde et ad Moysen dicitur: Ecce constitui te deum Pharaonis . Quo ergo isti, quorum comparatione ceteri homines, ut ita dixerim, serui sunt, nisi inter numeros dominationum currunt? Et beatus Remigius cunctis uitiis, omnibusque desideriis in semetipso  dominatus, iure munditie solus faciem Christi uidere potuit, quando ad eum, et ad regem Ludouicum ac reginam, ceterosque astantes in oratorio sancti Petri, ut supra est demonstratum, aduenit, et ut seruo sibi subiecto baptizando regi potestatiue precepit, dicens: Depone colla, Sicamber: et Pippinum regem, uillam Anisianum de Ecclesia Laudunensi auferre molientem flagellauit. Inter principatuum ergo numeros sortem suam accepit.

uIII. Et sunt nonnulli, qui dum sibimetipsis uigilanti cura dominantur, dum se sollicita intentione discutiunt, diuino timori semper inherentes, hoc in munere uirtutis accipiunt, ut iudicare recte et alios possint. Quorum profecto mentibus dum diuina contemplatio presto est, in his uelut in throno suo  Dominus presidens aliorum facta examinat, et cuncta mirabiliter de sede sua dispensat. Quid ergo isti nisi throni sui conditores sunt, uel quo, nisi ad supernarum sedium numeros ascribuntur? Per quos dum sancta Ecclesia regitur, plerumque de quibusdam suis infirmis actibus etiam electi iudicantur. Quod et per sanctum Remigium actum fuisse legimus, quando electum Dei Genebaldum episcopum de suis infirmis actibus iudicauit, et post iudicium cordi suo Domino presidente, ipsius iussione in ordine episcopatus illum restituit. Constat igitur beatum Remigium ad supernarum sedium numerum esse ascriptum.

IX. Et sunt nonnulli, qui tanta Dei ac proximi dilectione  pleni sunt, ut Cherubim iure nominentur. Quia enim Cherubim plenitudo scientie dicitur, et Paulo docente didicimus, quia plenitudo legis caritas : omnes qui Dei et proximi caritate ceteris amplius pleni sunt, meritorum suorum sortem inter Cherubim numeros perceperunt. Et qui ea, que superius de eo lecta sunt, sollicita mente intendit, quam plenus caritate fuerit, patenter intelligit: quantaque scientia repletus exstiterit, dictis et factis suis, et testimonio sancti pape Hormisde, ex premissis aduertit. Igitur sanctus Remigius meritorum suorum sortem inter Cherubim numeros percipere studuit.

X. Et sunt nonnulli, qui superne contemplationis amoris facibus accensi Conditoris sui desiderio anhelant,  nil iam in hunc mundo cupiunt, solo eternitatis amore pascuntur. Terrena queque abiiciunt, cuncta temporalia mente transcendunt. Amant et ardent, atque in ipso suo ardore requiescunt. Amando ardent, loquendo et alios accendunt. Et quos uerbo tangunt, ardere protinus in Dei amore faciunt. Quid ergo istos nisi Seraphim dixerim? Quorum cor in ignem conuersum, lucet et urit: quia et mentium oculos ad superna illuminant, et compungendo in fletibus, uitiorum rubiginem purgant. Quia ergo ad amorem sui Conditoris inflammati sunt, quo nisi inter Seraphim numerum sortem sue uocationis acceperunt? Qualiter autem beatus Remigius in amorem sui Conditoris arserit, loquendo et alios accenderit, gens integra Francorum, cum rege ad fidem catholicam  predicatione illius conuerso, testatur. Qualititer uero terrena queque abiecerit, cuncta temporalia mente transcenderit, solo eternitatis amore pastus ad amorem sui Conditoris inflammatus exstiterit, fidem faciunt uerba, quibus Conditoris desiderio succensus, pene continue ore, semper autem corde dicebat: Fuerunt mihi lacryme mee panes die ac nocte. Sitiuit anima mea ad Deum uiuum, quando ueniam et apparebo ante faciem Dei, satiabor dum manifestabitur gloria eius . Inter Seraphim ergo numerum sortem sue uocationis accepit. Cum quibus sancta eiusdem uiri apostolici anima una cum suis consortibus in celesti letatur gloria.

XI. Sed tunc nimirum multo perfectius idem et sui  comparticipes letabuntur, cum recepta carne immortali, receptis in eadem beatitudine conseruis suis et fratribus cunctis, quos adhuc in terris certare conspiciunt, non habebunt ultra quo intuitum cogitationis sue foras uel ad modicum mittant, habentes secum intus Deum, de cuius uisione superna gaudeant. Ubi illud primum et maximum Domini mandatum integrum perficietur, ad cuius perfectionem in hac uita iusti pro suis quique uiribus accinguntur: Diliges Dominum Deum tuum ex toto corde tuo, et ex tota anima tua, et in tota mente tua, et diliges proximum tuum sicut teipsum . Quia quo uicinius presentem Domini uultum cernunt, eo se ardentius eius dilectioni totos impendunt, quo  proximos suos omnes esse electos, ac Deo dilectos agnoscunt. Quo corda illorum non minus quam sua, sincero amore referta respiciunt, eo illos ipsi non minus quam seipsos amare delectantur. Nam pro fideliter laborantibus in huius uite agone sancti Deum orant, eisque compatiuntur. Sed et pro eis, ut supra dictum est, qui propter bona quidem opera ad electorum sortem sunt preordinati, sed propter mala aliqua, quibus polluti de corpore exeunt, post mortem castigandi pro qualitate operum penis excipiuntur, et purgati ad beatorum perueniunt requiem. Pro his uero, qui iam corporibus exuti sunt, eternis suppliciis traditi, quamuis in sue nature bonitate misericordiam habeant, iam auctoris sue iustitie coniuncti, tanta rectitudine constringuntur: ipsi quippe iudici  concordant, cui inherent: et eis quos eripere non possunt, nec ex misericordia condescendunt, quia tanto illos a se uident extraneos, quanto et ab eo, quem diligunt, auctore suo conspiciunt repulsos: et erecti iam per iustitiam iudicii, eis nullo modo ex aliqua compassione miserentur. uerum et ante retributionem extremi iudicii, iniusti in requie quosdam iustos aspiciunt, ut eos uidentes in gaudio, non solum de suo supplicio, sed etiam de illorum bono crucientur. Iusti uero in tormentis semper intuentur iniustos, ut hinc eorum gaudium crescat, quia mala conspiciunt, que misericorditer euaserunt. Tantoque maiores ereptori suo gratias referunt, quanto uident in aliis quid ipsi perpeti, si essent relicti, potuerint. Nec illam tante beatitudinis claritatem  apud iustorum animum fuscabit aspecta pena reproborum: quia ubi iam compassio miserie non erit, minuere procul dubio beatorum letitiam non ualebit. Et quamuis eis sua gaudia ad perfruendum plene sufficiant, mala tamen reproborum absque dubio semper aspiciunt. Quia qui creatoris sui claritatem uident, nichil in creatura agitur, quo uidere non possint.

XII. Sicut igitur audita sanctorum gloria, audita reproborum miseria, auditis huius sanctissimi patroni nostri meritis, auditis beneficiis, que in miraculorum patratione ac sanitatum largitione, credentes et deuoti homines ipsius patrociniis per donum gratie meruerunt, ut nobis talia eius intercessione impertiri desideramus, ita et auditis ultionum uindictis,  que peccantes ac rebelles, ipsius meritis per retributionem iustitie sustinuerunt, in peccatis, et quod adhuc est grauius, in peccatorum pertinacia rebelles persistere timeamus, ne similibus aut grauioribus suppliciis obruamur, si tantis ac talibus exemplis cognitis, nec beneficiis ad bene agendum prouocamur, nec territi uindictis a malis nos cohibemus. Flagellorum enim uindicte nobis illate, si nos a peccando reuocant, et ad penitentiam prouocant, et post penitentiam nos crimina non remaculant, finis sunt nostrorum precedentium peccatorum. Sin aliter, sunt initium sequentium tormentorum. Cognoscentes ergo hunc patronum ac protectorem nostrum esse unum de illis de quibus scriptum est:  Hi sequuntur Agnum quocunque ierit , timeamus in conspectu Dei et in oculis eius peccare: peccantes autem non erubescamus peccata nostra, que nouit, Deo, et illi corde contrito et humiliato per lacrymas confiteri, et indulgentiam cum dignis penitentie fructibus postulare. Nemo aliqua suorum numerositate uel enormitate scelerum confusus, de salute impetranda diffidat, et barathrum desperationis incidat, iuxta illud Salomonis: Impius cum uenerit in profundum malorum, contemnit . Habemus enim confitentes peccata nostra, et petentes ueniam, de impetranda indulgentia anchoram fidei ac spei, per Ioannem apostolum nobis depromptam: Si confiteamur, inquit, peccata nostra, fidelis et iustus est Deus ut remittat nobis peccata  nostra . Et quia sine peccato in hac uita esse non possumus, prima salutis spes est confessio, ne quisquam se iustum putet, et ante oculos Dei, erigat ceruicem: deinde dilectio, quia caritas operit multitudinem peccatorum . Pulchre autem utrumque Apostolus simul nobis insinuat, quod et rogare pro peccatis debeamus et impetremus de Deo indulgentiam cum rogamus. Ideo et fidelem dixit Dominum ad remittenda peccata, fidem pollicitationis sue seruantem: quia qui orare nos pro debitis et peccatis docuit, paterna misericordia promisit et ueniam secuturam. Iustum quoque eum asseuerat, quia uere confessioni iuste dimittit. Peccata nostra preterita in baptismatis perceptione nobis donata sunt, attamen post baptisma multa commisimus,  sed lauari iterum baptismatis aqua non possumus. Quia ergo et post baptisma inquinauimus uitam, baptizemus lacrymis conscientiam, et quasi quotidiano Iordanis baptismate lacrymis conscientiam nostre compunctionis ab omni uitiorum subripientium contagione purgemus, iuxta eum qui dicit: Lauabo per singulas noctes lectum meum, lacrymis meis stratum meum rigabo . Unde recte Iordanis riuus iudicii interpretatur. Quia nimirum electi quique quo sollicitius suam conscientiam discutiendo examinant, eo latiores ex intimo cordis fonte lacrymarum fluuios fundunt. Et quia minus perfectos se esse deprehendunt, sordes sue fragilitatis undis penitentie diluunt, et paruulos cogitatus suos ad petram, uidelicet Christum, allidunt, omnesque  sensus mentis ac corporis petra spiritalis exercitus circumcidere student. Petra, inquit, erat Christus . Cuius fide, spe et caritate non solum in baptismate, sed et in omni prorsus actione, deuota purificantur corda bonorum. In quo pietatis exercitio si nos uiderit hic dominus et patronus noster fideliter laborare, data intercessionis manu cursum nostrum iuuabit, qualiter ad portum eterne salutis peruenire possimus. Legit enim in lumine incircumscripto cum beatissimis spiritibus glorie Conditoris sui assistens, quia libenter obliuiscitur omnipotens Deus quod nocentes fuimus, paratus est penitentiam nostram nobis ad innocentiam deputare. In die quippe baptismatis omnibus nos antiqui  hostis operibus, atque omnibus pompis abrenuntiare promisimus, sed quod promisimus minime seruamus. Ad exercenda praua opera, ad concupiscendas mundi pompas dilapsi sumus. Inquinati ergo post aquam salutis, renascamur ex lacrymis. Apud misericordem namque iudicem, nec ille fallax habebitur, qui ad ueritatem reuertitur etiam postquam mentitur. Quia omnipotens Deus dum libenter nostram penitentiam suscipit, ipse suo iudicio hoc quod errauimus abscondit . . .

XIII. Ceterum nemo fidelium de huius patroni nostri meritorum in celis uirtute dubitet, cui adhuc mortali carne in terra degenti Dominus potestatem dedit ligandi et absoluendi, mortuos suscitandi, omnem languorem et omnem infirmitatem curandi  . Ad cuius corporis sepulcrum, sicut multis indiciis frequenter est demonstratum, uiuentes egri ueniunt et sanantur. Periuri ueniunt, et a demonio uexantur. Demoniaci ueniunt, et liberantur. Quomodo ergo uiuit illic, ubi uiuit, si in tot miraculis uiuit hic, ubi corpus eius mortuum iacet? Hunc ergo in causa nostri examinis quam cum districto iudice habemus, patronum faciamus. Hunc in die tanti terroris illius, defensorem adhibeamus. Certe si apud quemquam magnum iudicem causa quelibet nostra esset die crastina uentilanda, totus hodiernus dies in cogitatione duceretur, aliquem patronum quereremus, magnisque precibus ageremus, ut apud tantum iudicem nobis defensor ueniret. Ecce districtus iudex Christus uenturus est, tanti  illius angelorum archangelorumque concilii terror adhibetur. In illo conuentu causa nostra discutitur, et tamen nos patronum modo quem presto habemus, non querimus, quem tunc defensorem habeamus. Adest defensor noster beatus Remigius, rogari uult atque, ut ita dixerim, querit ut queratur. Hunc ergo adiutorem nostre orationis queramus, ut tunc protectorem nostri reatus inueniamus. Quia ne punire peccatores debeat, rogari uult, et ipse qui iudicat. Unde et tam longo tempore comminatur iram, et tamen misericorditer exspectat. Sic autem nos et misericordia eius refoueat, ut nullo modo negligenter reddat. Sic peccata nostra perturbent, ut mens in desperationem non proruat. Quia etsi presumentes metuimus, et metuentes speramus,  eternum regnum citius adepturi sumus, istius patris et patroni nostri meritis et Deo dignis orationibus. Curramus ergo uelocissimis fide pedibus, extensis mentium manibus, ad protectionem illius, atque ad sacratissimum corpus cum fletibus insistamus. Promereri nos ueniam eius intercedentibus meritis deprecemur, ut quia nostris non possumus, eius meritis apud Dominum ueniam impetremus. Et qui uelamen bonorum operum, quo peccata nostra tegamus, non habemus, eius meritis, et intercessionibus, puris confessionibus et profusis lacrymis, ante eius sanctam memoriam procidentes nostra crimina diluamus, et bonis operibus abstergamus. Sed et ubicunque in adiutorium nostre salutis  fideliter eum inuocauerimus, non deerit ab exauditione, inherens Christo, sicut et alia eminentiora membra ipsius qui ubique presens est maiestate, quique dum districtus iudex sustinet, et adhuc manum non exerit in percussione, dum a retributione ultionis intime; esse quedam temporis securitas indicetur, debemus malum quod sequitur, flammarum scilicet penas eternas, intolerabiles atque continuas pensare, pensantes gemere, gementes uitare ea que commisimus peccata indesinenter aspicere, aspicientes flere, flentes abstergere. Crimina in quibus delectabiliter diu iacuimus, non perfunctorie, sed quotidie atque si fieri potest, continue amarissimis lacrymis studeamus abluere, eleemosynis abstergere, sacris hostiis expiare. Hec est pacis petende  nostre legatio, que regem ad discutiendum et iudicandum nos uenientem placat. Nulla prosperitatis transitorie letitia dissoluat, nec mentis nostre oculos ea que sunt transitoria obstruant, ne cecos ad ignem ducant.

XIu. Curandum quoque magnopere nobis est, et cum magnis quotidie fletibus cogitandum, quam seuus, quam terribilis sua in nos opera requirens in die exitus nostri princeps huius mundi ueniet, si etiam ad Deum carne morientem uenit, et in illo aliquid quesiuit, in quo inuenire nil potuit? Quid ita nos miseri dicturi, quid acturi sumus, qui innumera mala commisimus? Quid requirenti aduersario et multa sue in nobis inuenienti dicemus, nisi solum quod nobis est certum refugium, solida spes: quoniam  a peccatis que post baptismum commisimus, lacrymis abluti per confessionem et dignos penitentie fructus expiati et meritis ac orationibus sanctorum Christo reconciliati atque per acceptionem corporis et sanguinis eius, in fide recte permanentes, unum cum illo facti sumus ipsi incorporati, in quo princeps huius mundi et suum aliquid requisiuit et inuenire minime potuit? Quoniam solus est inter mortuos liber , a quo nos et a peccati iam seruitio ueraci libertate soluimur, quia ei qui uere liber est, per corporis et sanguinis cuius acceptionem unimur. Sicut enim uere carnem corporis nostri Christus assumpsit, et uere homo ille qui ex Maria uirgine natus est iehsu, Dei Filius est, non quemadmodum alii homines per gratiam, sed  natura Filius ex substantia Patris: ita uera est caro, et uerus est sanguis eius, que ad manducandum et potandum in mysterio sumimus, sicut ipse testatur. Et nos qui uere sub mysterio carnem et sanguinem corporis sui sumimus, per ea naturaliter unum cum illo efficimur. In quibus manet post consecrationem similitudo panis et uini, ne quidam sit horror cruoris, sed manet in eis gratia redemptionis. De naturali enim in nobis Christi ueritate, ipse ait: Caro mea uere est esca, et sanguis meus uere est potus. Qui edit carnem meam, et bibit meum sanguinem in me manet et ego in eo . De ueritate carnis et sanguinis eius non relictus est ambigendi locus. Nunc enim et ipsius Domini professione et fide nostra  uere caro est, et uere sanguis est. Et hec accepta atque hausta, id efficiunt, ut et nos in Christo, et Christus in nobis sit. Est ergo in nobis ipse per carnem, et sumus in eo dum secum hoc quod nos sumus in Deum est. Quoniam autem in eo per sacramentum communicate carnis et sanguinis eius simus, ipse testatur dicens: Et hic mundus me iam non uidet; uos autem me uidebitis, quoniam ego uiuo, et uos uiuetis, quoniam ego in Patre meo, et uos in me, et ego in uobis : ut cum ille in Patre per naturam diuinitatis est, nos contra in eo per corporale eius natiuitatem, et ille rursum in nobis per sacramentorum inesse mysterium creditur. Quam autem naturalis in nobis hoc unitas sit, ipse ita testatus est: Qui edit carnem meam, et bibit sanguinem  meum, in me manet et ego in eo. Non enim qui in eo erit, nisi in quo ipse fuerit eius tantum in se assumptam habens carnem, qui suam sumpserit. Perfecte autem huius unitatis sacramentum, ipse docet dicens: Sicut misit me uiuens Pater, et ego uiuo per Patrem, et qui manducauerit me, id est carnem meam, et ipse uiuet per me . uiuit ergo per Patrem, et quomodo uiuit per Patrem, eodem modo nos per carnem eius uiuimus. Omnis enim comparatio ad intelligentie formam presumitur, ut, id de quo agitur, secundum propositum exemplum assequatur.

Xu. Hec ergo uite nostre causa est, quod in nobis carnalibus, manentem per carnem Christum habemus, uicturis nobis per eum, ea conditione, quia uiuit ille per Patrem. Si ergo nos naturaliter secundum  carnem per eum uiuimus, id est naturam carnis sue adepti, quomodo non naturaliter secundum spiritum in se Patrem, habeat cum uiuat ipse per Patrem? Per Patrem autem uiuit, dum natiuitas non alienam intulit diuersamque naturam, dum quod est et ab eo est, nec tamen ab eo per aliquam incidentem nature dissimilitudinem separatur, dum in se per natiuitatem habet Patrem in uirtute nature, cui ueraciter unimur per incarnationis sue mysterium. Quod quotidie in catholica celebratur Ecclesia, sicut prefiguratum legitur in sacra historia: uenit Elias ad Iordanem, et exutus pallio suo percussit aquas ac diuisit : uenit Dominus ad fluuium mortis, quo genus humanum mergi consueuerat, et exuens se ad tempus habitu carnis quem sumpserat,  mortem moriendo percussit ac uite nobis iter resurgendo patefecit. Recte enim per Iordanem fluxus nostre mortalitatis ac defectus exprimitur, quia et Iordanis Latine descensus eorum dicitur, et ipse fluuius in mare Mortuum influens, laudabiles suas ibi perdit aquas. Transit autem Elias diuiso Iordane per siccum, transit et Eliseus: quia resurgens a mortuis Saluator, fidelibus quoque suis spem resurgendi tribuit. Transito Iordane Elias dedit optionem Eliseo postulandi que uellet. Et Dominus impleta resurrectione gloria, plenius discipulorum sensibus, inseruit, quod et antea promisit: Quia quodcunque petieritis in nomine meo hoc faciam . Petiit Eliseus ut fieret spiritus Elie duplex in se. et  edocti a Domino discipuli promissam spiritus gratiam accipere desiderabant qua non uni tantum genti Iudee, quam ipse presens in carne docuit, sed et cunctis per orbem nationibus predicare sufficerent. An non duplicem spiritus sui gratiam pollicebatur, cum ait: Qui credit in me, opera que ego facio et ipse faciet, et maiora horum faciet .

XuI. Sermocinantibus Elia et Eliseo, subito currus et equi ignei rapuerunt Eliam quasi usque in celum. Qui profecto currus et equi, angelice sunt intelligende uirtutes. De quibus scriptum est: Currus Dei decem millibus, multiplex, millia letantium Dominus in illis ; et iterum: Qui facit angelos suos spiritus, et ministros suos ignem urentem . Horum namque Elias subsidio, utpote  homo purus, quo a terra tolli posset agebat. Et Dominus cum apostolis loquens, subito uidentibus illis eleuatus est, et si non angelico fultus auxilio, angelico tamen comitatus obsequio. uereque est assumptus in celum, angelis quoque idipsum attestantibus, qui illis dixerunt: Hic iehsu qui assumptus est a uobis in celum, sic ueniet . Subleuatus ad celum Elias, dimisit Eliseo pallium quo erat indutus. Ascendens in celum Dominus, sacramenta humanitatis assumpte discipulis, imo Ecclesie, quibus sanctificaretur in uirtute dilectionis, ac calefieret, reliquit. Assumens Eliseus pallium Elie percussit eo aquas Iordanis, et ubi inuocauit Deum Elie, diuise sunt et transiit. Assumpserunt apostoli, assumpsit instituta per eos omnis Ecclesia sacramenta  sui Redemptoris. Quibus spiritaliter erudita, abluta et consecrata, ipsa quoque inuocato nomine Dei Patris, impetum mortis superare, eiusque obstaculo contempto, ad uitam transire didicit sempiternam, iuxta quod Dominus in Euangelio dicit, inquiens: Sicut Moyses exaltauit serpentem in deserto, ita exaltari oportet Filium hominis, ut omnis qui credit in ipsum non pereat, sed habeat uitam eternam . Quoniam qui credens in Christo, passionis sue sacramenta credendo, confitendo, sinceriter imitando, fideliter sumit, saluatur in perpetuum ab omni morte quam peccando in anima pariter et carne contraxit, et non solum perditionem euadet penarum, sed et uitam percipiet sempiternam.

XuII. Ad quam beate et gloriose semper uirginis  et genitricis sue Marie domine nostre ac istius patroni nostri beati Remigii meritis et intercessionibus, in fide recta et bonis operibus nos perseuerantes, et per acceptionem corporis et sanguinis sui unum secum effectos perducere dignetur, et per eadem humilitatis eius sacramenta usque ad contemplandam diuinitatis eiusdem gloriam, quam ipse fidelibus seruis suis fideli pietate pollicetur, dicens: Qui diligit me, diligetur a Patre meo, et ego diligam eum, et manifestabo ei meipsum . Meipsum manifestabo, inquit, id est non qualem me omnes conspicere, qualem etiam inuidi crucifigere, sed qualem in decore suo regem seculorum soli uidere possunt oculi mundi sanctorum: talem me ad rependendam  uicem dilectionis his qui me diligunt, ostendam. Pertingere faciat Christus iehsu Deus, et Dominus, conditor et Redemptor atque ab omni morte ac corruptione Saluator noster in qua cum Deo Patre,  Spiritu sancto ceternus et consubstantialis ac cequalis, uiuit et regnat per omnia secula seculorum. Amen.





XXIII. RESPONSIO DOMINI HINCMARI AD QUORUMDAM QUAESTIONES, Cur in quodam sue humilitatis scripto posuerit mysticam Nicenam synodum.


 Quesitum est, ut a quibusdam mihi dictum est, cur in quodam mee humilitatis scripto posuerim mysticam Nicenam synodum. Unde sicut doctrina catholicorum nobis est traditum, reddimus rationem: uidelicet quia et ueteri historia prefigurata, et per numerum signi passionis ac nominis Domini nostri Iesu Christi est designata, et prescientia consecrata. Nomen enim mediatoris Dei ac hominum hominis Iesu Christi, qui diuinitate nos condidit, et humanitate in unitate persone sue diuinitatis assumpta redemit, cum sit Hebreum, apud Grecos, qui ut Hebrei in nominum interpretatione, ita in numero litterarum gloriari dicuntur, litteris Grecis ita scribitur , quod Grece dicitur , Latine interpretatur SALuATOR, siue salutaris. Et huius  Hebrei nominis litterarum numerus apud Grecos iste est: , 10, , 8; , 200; , 70; , 200. Collecto autem in unum hoc numero, fiunt quadringenti octoginta octo. Unus namque, qui diuidi non potest, decies ductus denarium perficit, et denarius quater ductus in quadragenarium surgit, et quadraginta decies ducti quadringentos efficiunt; quia iuxta Pauli uocem: Unus est Deus, unus mediator Dei et hominum homo Christus iehsu, qui dedit redemptionem semetipsum pro omnibus . Cuius gratia ad eternam uitam, que centenario numero et hoc quater ducto figuratur, electi omnes, non solum de incorruptione anime simul et corporis, uerum et de uisione diuine maiestatis, cum gloria eiusdem mediatoris Dei et hominum clarificate humanitatis  gaudebunt. Octauo autem et octogenario numero qui octo decadis constat, patenter innuitur quia quomodo Christus octaua die resurrexit a mortuis per gloriam Patris, ita et nos in nouitate uite ambulemus, et ipsa quotidiana nostra circumcisio, que in ueteri Testamento octauo die fieri solebat, id est, quotidiana cordis nostri mundatio, semper octaue diei sacramentum celebrare non desinat, donec accipiamus binas stolas, immortalitatem scilicet et incorruptionem corporis simul et anime, quod octauo et octogenario, ut diximus, numero designatur. Sed sicut maiorum traditione didicimus,  in libris Grecorum, uerum et in Latinorum, uti comperimus, per notas scribuntur nomina, que interdum prima et nouissima et uirgula superposita in dexteram eque ueniente a sinistra, ut DS. N&Rbar;. u&Rbar;. Interdum autem prima et media et nouissima notantur littera, et uirgula superposita in dexteram eque ueniente a sinistra, ut S. DNS. Et sicuti in hoc nomine, cum scribitur casu nominatiuo, quarum litterarum numerus iste est: , 10; , 8; , 200, in unum autem collectus hic numerus complet ducentos decem et octo. Centenarius namque numerus, qui decem decadis constat, et de leua transit in dexteram, perfectus est numerus. simma, littera ultima in nota nominis Iesu in nominatiuo casu ducentos exprimit, quia perfectus Deus ante  secula, perfectus homo factus est in fine seculorum. Denarius uero in decalogo perfectus est numerus, continens in se mysterium quadrige euangelice. Computa enim ab uno per ordinem usque ad quatuor, et inueniens decem. Octonarius quoque numerus docetur esse perfectus in Iesu octaue diei resurrectione: qui etsi mortuus est ex infirmitate nostra, sed uiuit ex uirtute Dei, qui per signum sue passionis, quod T tau littera signat, continens numerum tricentenum, elisit diabolum, occidit mortem, triumphauit infernum; cui si super transuersa linea id quod in cruce est adderetur, non iam crucis species, sed ipsa crux esset. Collige autem in unum signi Dominice passionis et nominis numerum, inuenies quadringentos decem et octo. Quingenti  denique quinquagenario numero decies ducto complentur, quia gratia Domini Iesu crucifixi, et a mortuis suscitati, et in dextera Dei sedentis, non solum legis decalogum, sed et quatuor sancti Euangelii libros implemus, et octaua resurrectionis die resuscitati, ad requiem sempiternam, que iubileo, in est quinquagenario numero, designatur, in eternam uitam, que centenario numero monstratur, fide recta et operibus bonis perueniemus. Et recte sacra Nicena synodus mystica dicitur, quia non humana industria, non compositione aliqua, trecenti decem et octo episcopi ad idem concilium peruenerunt,  primogenitum Satane, Arium uidelicet, alterum Iudam, et proditionis infidelitate, et traditionis iniquitate, et ultionis supplicio, deuicturi. De quibus etsi quidam ad tempus titubasse leguntur, non tamen, sicut nec duodenarius apostolorum numerus in Iude proditione, ita nec in titubantium hesitatione hic a Christo electus episcoporum numerus periit. Hic enim numerus trecentorum decem et octo sanctus est, in quo Abraham uictor regum impiorum ab eo qui eterni sacerdotis est forma benedicitur. Huic autem mystice synodo isdem, cui singulariter ac specialiter dicitur: Ex utero ante luciferum genui te ; et: Tu es sacerdos in eternum secundum ordinem Melchisedech , per signum sue passionis et nominis, ut premisimus, in litterarum numero Dominus  iehsu suo se probauit adesse concilio. Crux enim in trecentis. Unde Gedeon cum trecentis perrexit ad prelium, de quo dicit preuidens per crucem triumphaturum potestates erias Dominum Iesum propheta: Superasti sicut in die Madian . . nomen in decem et octo est sacerdotibus. Et nota quia hic nomen Iesu genitiuo casu et non nominatiuo effertur; et ideo hic littera C simma non additur, sed cum , superposita linea scribitur, quibus numerus decem et octo completur. Utrum autem in hoc genitiuo huius sacratissimi nominis casu, alia aliqua littera his duabus prepositis litteris apud Grecos superaddatur, nec ne, an , eisdem  duabus tantum litteris cum linea superposita nomen Domini Iesu, ad designandum decem et octo episcoporum numerum Grecorum consuetudine imaginetur, non est nobis necesse coniicere, cum ad scientiam et auctoritatem nobis sufficere debeat beatus Ambrosius, utriusque lingue Grece uidelicet et Latine peritissimus, dicens: »Crux in trecentis, Iesu nomen in decem et octo est sacerdotibus.« Et mihi quidem, Hilarius inquit in libro de Synodis, loquens de trecentis decem et octo sacerdotibus, »ipse ille hic numerus sanctus est, in quo Abraham uictor regum impiorum ab eo qui eterni sacerdotii est forma benedicitur.« Et Ambrosius in libro primo de Fide, ubi et ea que de illius uerbis posuimus dicit : »Abraham, inquiens, trecentos decem et octo duxit ad bellum, et ex innumeris tropea  hostibus reportauit, signoque Dominice crucis et nominis, quinque regum uictriciumque turmarum subacto robore, et ultus est proximum, et filium meruit et triumphum.« Et : »Non humana industria, non compositione aliqua, trecenti decem et octo ad concilium, quin Nicenum, conuenerunt; sed ut in numero eorum, per signum sue passionis et nominis, Dominus iehsu suo se probaret adesse concilio, crux in trecentis Iesu nomen in decem et octo est sacerdotibus.« Hec tantorum doctorum uerba ex integro, cum his que traditione magistrorum didici, hic ponere dignum duxi, quia Dominus dicit: Quia a semetipso loquitur, gloriam propriam querit , ne uiderer fraudem in Dei dono facere, si aliena quasi propria uellem  efferre.





XXIu. HINCMARI PROFESSIO FIDEI Ad pontificem Romanum missa.


 Ego Hincmarus huius sedis ordinandus archiepiscopus, et sacro ministerio uestro, sancti Patres, predicationis officium suscepturus:

Confiteor sanctam atque ineffabilem Trinitatem Patrem, et Filium, et Spiritum sanctum, unum Deum naturaliter esse, unius substantie, unius nature, unius maiestatis, atque uirtutis. Dominum quoque nostrum Iesum Christum de Deo Patre ante tempora genitum, eumdemque sub tempore de Spiritu sancto conceptum, et de Maria uirgine natum credo. Qui passus pro redemptione humani generis, ad inferna descendit, indeque uictor resurgens, et in celos ascendens, uenturus est in fine seculi, ut reddat singulis prout gesserunt in corpore positi,  siue bonum, siue malum. Preterea constitutiones quatuor principalium conciliorum, Niceni, Constantinopolitani, Ephesini et Chalcedonensis: canones quoque synodorum, et decreta que orthodoxa fides suscipit et complectitur, me suscipere, tenere et predicare uelle confiteor. Hereses uero et schismata, que catholica Ecclesia anathematizat, et quidquid sane fidei aduersatur, condemno, respuo et anathematizo. Beato uero Petro et uicario eius debitam subiectionem et obedientiam, suffraganeis uero nostris adiutorium me exhibiturum profiteor; et huic professioni mee coram Deo et angelis eius, sub testimonio quoque presentis Ecclesie subscribo.





XXu. HINCMARI CARMINA ALIQUOT.


I. Epitaphium in honorem Tilpini Presulis.
[Apud Flodoard., Hist. Eccl. Rhem., lib. III.]

Hac requiescit humo Tilpinus presul honoris
   uiuere cui Christus uita et obire fuit.
Hunc Rhemi populo martyr Dionysius almus
   Pastorem uigilem misit, et esse patrem.
Quem pascens quadragenis ast amplius annis,
   ueste senectutis despoliatus abit.
Quartas cum Nonas mensis September haberet,
   Mortua quando fuit mors sibi uita manet.
Et quoniam locus atque gradus hoc iunxerat, Hincmar
   Huic fecit tumulum, composuit titulum.


II. Epitaphium sancti Remigii.





III. In sepulcrum sancti Remigii.
[Apud Flodoard. ibid.]

Hoc tibi, Remigi, fabricauit magne sepulcrum,
   Hincmarus presul, ductus amore tuo,
Ut requiem Dominus tribuat mihi, sancte, precatu,
   Et dignis meritis, mi uenerande, tuis.


Iu. In altari beate uirginis restaurato.
[Apud Marlot., Metrop. Rhem. Hist. lib. III.]

 Hanc oram Domini genetricis honore dicatam,
Cultor ubique suus decorauit episcopus Hincmar
Muneribus sacris, functus hac sede sacerdos
 Iam bene completis centenis octies annis,
Quadraginta simul quinto uoluente sub ipsis,
Cum iuuenis Carolus regeret diademata regni,
Hunc sibi pastorem poscentibus urbis alumnis.


u. Ad imaginem Dei genitricis in ipso altari positam.

uirgo Maria tenet hominem, regemque, Deumque,
uisceribus propriis natum de Flamine sancto.


uI. Carmen inscriptum in libro Euangelii quem Hincmarus donauit ad usum altaris beate Marie.

Sancta Dei genitrix, et semper uirgo Maria,
   Hincmarus presul defero dona tibi,
Hec pia que gessit, docuit nos Christus iehsu
   Editus ex utero, casta puella, tuo.


uII. Ex Ferculo y [a 1Kb] , Salomonis.
[Apud Sirmund.]

Agnus, lux mundi, proprio nos corpore pascens,
   In nobis maneat, mansio nostra fiat,
Agnus, fons uite, proprio nos sanguine potans,
   Semper more suo debriet atque regat
Hic Deus omnipotens, per quem Pater omnia fecit,
   Naturas rerum mutat ut ipse uolet,
Hic cruce nostra creat propriis et munera uerbis
   Fitque caro et sanguis pane liquore suus.
In cruce nam corpus fixum est, sanguis quoque fusus
    Chrysti, quem in cena iam dedit ante suis,
Cum nos indigni hec memoramus iussa, Redemptor
   Emptorum pretium munera nostra facit.



AD OPERA HINCMARI RHEMENSIS APPENDIX.





HINCMARI ANNALES, SIuE ANNALIUM BERTINIANORUM PARS TERTIA Ab anno 861 usque ad annum 882.




DCCCLXI.


Galindo cognomento Prudentius, Tricassine ciuitatis episcopus, natione Hispanus, adprime litteris eruditus, qui ante aliquot annos Getescalco predestinatiano restiterat, post felle commotus contra quosdam episcopos secum heretico resistentes, ipsius heresis defensor acerrimus, indeque non modica inter se diuersa et fidei aduersa scriptitans moritur; sicque, licet diutino languore fatigaretur, ut uiuendi ita et scribendi finem fecit.

Carolomannus, Hludowici Germanie regis filius, cum Resticio Winidorum regulo federatur, a patre deficit, et Resticii auxilio magnam sibi partem usque ad Hin [a 1Kb] fluuium paterni regni presumit. Hludowicus socerum Karlomanni filii sui, Arnustum, honoribus  priuat, et nepotes ipsius a regno suo expellit; qui cum Adalardo, Irmintrudis regine auunculo, suo autem propinquo, quem Lotharius patrui sui Hludowici factione insequebatur, Karolum adeunt; a quo benigne suscipiuntur et honoribus consolantur. Sed et pene omnes qui nuper a Karolo ad Hludowicum defecerant, ad Karolum reuertuntur, et ab eo familiaritate et honoribus redonantur.

Dani [b 1Kb] qui pridem Morinum [c 1Kb] ciuitatem incenderant, de Anglis reuertentes, duce Welando cum ducentis et eo amplius nauibus per Sequanam ascendunt, et castellum in insula que Oscellus dicitur a  Nortmannis constructum, et eosdem Nortmannos obsident. Ad quorum obsidentium uidelicet locarium [d 1Kb] quinque millia libras argenti cum animalium atque annone summa non modica de regno suo, ne depredaretur, exigi Karolus precepit, et Sequanam transiens, Meidunum [e 1Kb] super Ligerim adit, Rodbertum [f 1Kb] cum placitis honoribus recipit. Qua occasione Guntfridus et Gozfridus, quorum consilio Karolus prefatum Rodbertum receperat, cum suis complicibus gentilitia mobilitate et inolita consuetudine a Karolo ad Salomonem, Britonum [1 1Kb] ducem, deficiunt. Interea Danorum pars altera cum sexaginta nauibus per Sequanam in fluuium Tellas [g 1Kb] ascendunt, indeque ad obsidentes castellum perueniunt, et eorum societate iunguntur. Obsessi autem famis inedia et  miserie omnis [2 1Kb] squallore compulsi, sex millia libras inter aurum et argentum obsidentibus donant eisque sociantur, et sic per Sequanam usque ad mare descendunt. Quos imminens hiems ingredi mare prohibuit, unde se per singulos portus ab ipso loco Parisius usque secundum suas sodalitates diuidunt. Welandus autem per Sequanam usque ad castrum Milidunum cum sociis suis ascendit. Castellani uero cum Welandi [3 1Kb] filio Fossatis [h 1Kb] monasterium occupant. Hincmarus [i 1Kb] , Durocortori Remorum archiepiscopus, synodo comprouinciali apud monasterium [4 1Kb] sanctorum Crispini et Crispiniani secus ciuitatem  Suessionis Rothadum [1 1Kb] , ipsius urbis episcopum, regulis ecclesiasticis obedire nolentem episcopali priuat communione secundum decreta canonum, donec obediat.

Karolus, dimisso filio suo Hludowico sub Adalardi, Irmintrudis regine auunculi, baiulatione ad custodiam regni contra Nortmannos, a quibusdam inuitatus quasi regnum Prouincie adepturus, quoniam Karolus, Lotharii quondam imperatoris filius, inutilis atque inconueniens regio honori et nomini ferebatur, cum uxore Burgundiam usque ad ciuitatem Matescensium [a 1Kb] peragrat. Ubi rebus parum prospere gestis, et depredationibus plurimis populo terre ingestis, Pontigonem palatium redit, ibique missaticum ex parte Hludowici fratris sui, et Lotharii nepotis  sui, ab Aduentio, Mettensium ciuitatis episcopo, et Leutardo comite delatum audit, eosque absoluit, et diem natalis dominice festiue, ut moris est, celebrat.



DCCCLXII.

Karolus per Remis [2 1Kb] ciuitatem Suessionis uenit, ubi non incerto nuncio comperit, quia filia eius Iudith, relicta scilicet Edelboldi regis Anglorum, que possessionibus uenditis quas in Anglorum regno obtinuerat, ad patrem rediit, et in Siluanectis [b 1Kb] ciuitatem debito regine honore sub tuitione paterna et regia atque episcopali custodia seruabatur, donec, si se continere non posset, secundum apostolum, scilicet competenter ac legaliter, nuberet, Balduinum comitem [c 1Kb] ipso lenocinante, et fratre suo [d 1Kb] Hludowico  consentiente, mutato habitu est secuta; sed et quia Hludowicus, filius eius, a prefatis Guntfrido et Gozfrido sollicitatus, relictis fidelibus patris, cum paucis noctu aufugit, et transfuga ad se sollicitantes peruenit. Unde rex Karolus episcopos et ceteros regni sui primores consulens, post mundane legis iudicium canonicam [3 1Kb] in iamdictum Balduinum et Iudith, que cum fure cucurrit et adulteri portionem se fecit, secundum edicta beati Gregorii »ut si quis uiduam in uxorem furatus fuerit, et consentientes ei, anathema sint,« depromi sententiam ab episcopis petiit. Abbatiam quoque sancti Martini, quam inconsulte prescripto filio suo Hludowico donauerat, non satis consulte Hucberto, clerico coniugato, donauit. Indeque Siluanectum perrexit, ubi dum moraretur,  exspectans ut ad eum populus conueniret, quatenus aciebus dispositis ex utrisque suis ripis  singule aque, Isara [e 1Kb] scilicet, Matrona et Sequana custodirentur, ne Nortmanni in predam ire ualerent, nuncium accepit, quia Danorum electi de his qui in Fossatis resederant, cum paruis nauibus Meldensium [f 1Kb] ciuitatem adirent. Ipse autem cum eis quos secum habuit illo pergere maturauit; et quoniam, pontibus a Nortmannis destructis et nauibus occupatis, eos adire non poterat, necessario usus consilio, pontem ad insulam secus Treiectum [g 1Kb] reficit, et Nortmannis descendendi aditum intercludit; scaras nichilominus ex utraque ripa Matrone ad custodiam deputat. Qua de re Nortmanni ualde constricti, obsides electos et Carolo missos ea conditione donant, ut omnes captiuos quos ceperant postquam Matronam intrauerant, sine mora aliqua redderent, et aut  cum aliis Nortmannis constituto die placiti a Sequana recedentes mare peterent, aut si alii cum eis redire non uellent, una cum exercitu Caroli retractantes ire bello appeterent; sicque, datis decem obsidibus, sunt ad suos redire permissi. Et post uiginti circiter dies ipse Welandus ad Carolum ueniens, illi se commendauit, et sacramenta cum eis quos secum habuit statim prebuit. Indeque ad naues regressus, cum omni Danorum nauigio usque ad Gemeticum [h 1Kb] , ubi illorum naues statuerunt reficere et uernale equinoctium exspectare, descendit. Refectis nauibus, Dani mare petentes per plures classes se diuidunt, et prout cuique uisum est, in diuersa uelificant, maior autem pars Britannos, qui Salomone duce habitant in Niustria, petit; quibus et illi  iunguntur, qui in Hispania fuerant. De quibus Rodbertus duodecim naues, quas Salomon in contrarietatem eius locario iure conduxerat, in fluuio Ligeri capit, omnesque qui in illo fuere nauigio interfecit, preter paucos, qui fuga lapsi delituerunt. Rodbertus autem Salomonem sustinere non ualens, cum prefatis Nortmannis qui de Sequana exierunt, antequam illos Salomon sibi aduersus eum adscisceret, datis utrimque obsidibus, in sex millibus argenti contra eumdem Salomonem conuenit. Welandus cum uxore et filiis ad Carolum uenit et Christianus cum suis efficitur.

Carlomannus, Hludowici regis Germanie filius, concessa sibi a patre regni portione quam pridem inuaserat, et dato sacramento, ne amplius inde sine  patris uoluntate inuaderet [4 1Kb] , cum patre pacificatur. Hludowicus denique, filius Caroli regis, consilio  Guntfridi atque Gozfridi Salomonem adit, ualidam Brittonum manum obtinet, et cum eis Rotbertum patris fidelem impetit, Andegauum et alios quos adire potuit pagos cede, igni, depredatione deuastat. Rotbertus siquidem Britones redeuntes cum maxima depredatione aggreditur, et plusquam ducentos Britonum primores occidit, et predam excutit. Quem iterum Hludowicus bello querit, in fugam ab eo uertitur, et dispersis sociis uix euasit. Carolus rex Aquitanorum, Caroli regis filius, necdum quindecim annos complens, persuasione Stephani [a 1Kb] relictam Humberti comitis sine uoluntate et conscientia patris in coniugem ducit. Sed et sepefatus Hludowicus, frater ipsius Caroli, e uestigio in ipso quadragesime sancte initio filiam Harduini quondam comitis, sororem  scilicet Odonis sui multum complaciti sibi coniugem copulat. Carolus, horum pater, omnes primores regni sui ad locum qui Pistis [b 1Kb] dicitur, ubi ex una parte Andella et ex altera Audura Sequanam influunt, circa Iunii Kalendas cum multis operariis et carris conuenire facit, et in [1 1Kb] Sequana munitiones construens, ascendendi uel descendendi nauibus propter Nortmannos aditum intercludit. Ipse cum uxore super Ligerim, in loco qui Maidunus [c 1Kb] dicitur, datis per suos sacramentis, cum Carolo filio loquitur, et eo quasi subito sed uoce submissa, et animo contumaci erecto, in Aquitaniam remeante, ipse ad Pistis, quo placitum simul et synodum [d 1Kb] ante condixerat, redit, et inter operandum de sancte ecclesie ac regni negotiis cum fidelibus suis tractat. Ubi  Rothadus, Suessorum episcopus, homo singularis amentie [e 1Kb] , in synodo prouinciali regulariter episcoporum communione priuatus, cum sua se contumacia quatuor prouinciarum concilio presentauit; quem fraternus conuentus, ne deponeretur, penitus sub appellatione sedis apostolice seruare disposuit. Sed  isdem post eiusdem concilii iudicium unde [2 1Kb] appellauerat expetens, constitutis 12 ab eadem synodo iudicii exequendi iudicibus, nouus Pharao propter sui cordis duritiam, et uetera secula representans homo mutatus in belluam [3 1Kb] , propter designatos excessus qui in [4 1Kb] gestorum serie [5 1Kb] continentur, quoniam corrigi noluit, in suburbio Suessorum ciuitatis deponitur [f 2Kb] .

Interea contigit miraculum in ciuitate Morinensi [g 1Kb] . Nam cuiusdam ciuis ipsius urbis mancipium mane in die assumptionis sancte Marie uestitum lineum, quod camisium uulgo uocatur, leuigare incipiens, ut illud dominus suus ad missam procedens paratum portare quiuisset, ad primum initium quo leuigam imprimens traxit, uestimentum sanguineum  est effectum; sicque quotiens idem mancipium leuigam traxit, sanguis est subsecutus, usque quo uestimentum illud totum reiacenti sanguine est infectum. Quod uestimentum Hunfridus, ipsius ciuitatis episcopus, ad se fecit deferri, et in eadem ecclesia ad testimonium reseruari. Et quoniam eadem festiuitas ab incolis parochie illius non feriabatur, et celebrari et feriari debito honore ab omnibus eamdem solemnitatem precepit.

Hludowicus, qui a patre dudum defecerat, ad eum redit, et ueniam ab eo sed et ab episcopis pro suis excessibus postulans, patri de cetero fore fidelem districtissimis sacramentis se obligat; cui pater comitatum Meldensem et abbatiam sancti Crispini donans, cum uxore de Niustria ad se uenire precepit.  Hunfrido, super quem Warengaudus infidelitatem miserat [h 1Kb] , petentibus suis fidelibus, ne confligat bello, concessit, ipsumque et Warengaudum pacificat.

Hludowicus, rex Germanie, Lotharium nepotem suum apud Moguntiam accersiens, petit ut cum eo  contra Winidos [1 1Kb] qui appellantur . . . . [a 1Kb] , aduersus eorum [2 1Kb] regulum . . . . [b 1Kb] cum apparatu hostili pergat; qui se primum iturum promisit, post uero a promissione sua defecit. Hludowicus autem, relicto in patria filio Carolo, quoniam nuper uxorem Ercangarii comitis filiam duxerat, Hludowicum filium suum secum ducens, aggreditur Winidos [3 1Kb] ; unde amissis quibusdam primoribus et nichil prospere gestis, sub obtentu obsidum ad Francofurd palatium super Menum fluuium reuertitur [4 1Kb] . Dani magnam regni eius partem cede et igni uastantes predantur; sed et hostes antea illis populis inexperti, qui Ungri [c 1Kb] uocantur, regnum eiusdem populantur.

Lotharius Waldradam concubinam, maleficis, ut ferebatur, artibus dementatus, et ipsius pellicis, pro  qua uxorem suam Theotbergam abiecerat, ceco amore illectus, fauentibus sibi Liutfrido, auunculo suo, et uultario, qui uel ob hoc maxime illi erant familiares, quod nefas est dictu, quibusdam etiam regni sui episcopis consentientibus [d 2Kb] , coronat, et quasi in coniugem et reginam sibi, amicis dolentibus atque contradicentibus, copulat.

Hincmarus, Remorum episcopus, ueniente Carolo rege in eamdem ciuitatem, accitis comprouincialibus suis episcopis, matrem ecclesiam ipsius prouincie in honore sancte Marie. sicut et antiqua fuerat sacrata, uenerabiliter dedicat.

Hludowicus, rex Germanie, directis missis blandiloquis ad fratrem suum Carolum, obuiam sibi in territorium Tullense [5 1Kb] uenire petit; et quia Carolus  cum Lothario ante colloqui [6 1Kb] noluit, quam fratri suo causas diceret que ei in Lothario displicebant, non mediocri querela inde sermonibus est conflictum. Tandem Carolus cum episcopis qui secum erant, Hludowico et episcopis qui erant cum eo, scripto capitulatim ostendit, pro quibus Lothario communicare nolebat, nisi profiteretur, quod inde aut certam redderet rationem, aut secundum auctoritatem dignam ostenderet emendationem. Post quam professionem sub hac conuenientia Carolus et episcopi qui cum eo erant, in communionem Lotharium receperunt, et scriptas ac consiliariis recitatas adnunciationes,  quas de illorum conuentu debuerunt populo nunciare, usi consilio precipue Hludowicus et Lotharius Chuonradi, sui consiliarii, Caroli autem auunculi, qui superciliosa, sed friuola et nec sibi adeo nec pluribus proficua, more sueto [7 1Kb] , scientia nitebatur, ne innotescerentur populo cause, quas Carolus Lothario reputabat, penitus reiecerunt. uerum Carolus contra eorum uota omnibus pleniter notum fecit, quia pro uxore, contra euangelicam et apostolicam auctoritatem relicta, altera ducta est, et quia uxori Bosonis [e 1Kb] et Balduino qui filiam eius furatus fuerat in uxorem, excommunicatis communicauerunt, Lothario ante predictam professionem communicare nolebat; sicque condicentes placitum sui conuentus in futuro mense Octobrio in confinio  Mosomagensis [f 1Kb] et uonzensis [g 1Kb] comitatus, ab inuicem secesserunt. Hludowicus ad reconciliandum uel ad resistendum filio suo Carlomanno, qui auxiliante Resticio [8 1Kb] , Winidorum regulo, contra patrem rebellauerat, Baioariam petiit. Carolus de Tullensi territorio per Pontigonem, inde secus littora Matrone fluminis Carisiacum reuertitur, ibique Dominici natalis diem reuerentissime celebrat.



DCCCLXIII.

Dani [h 1Kb] mense Ianuario per Rhenum uersus Coloniam nauigio ascendunt, et depopulato emporio quod Dorestatus dicitur, sed et uillam non modicam [9 1Kb] ad quam Frisii confugerant, occisis multis Frisiorum negotiatoribus [10 1Kb] et capta non modica populi multitudine,  usque ad quamdam insulam secus castellum Nouesium [i 1Kb] perueniunt. Quibus Lotharius ex una parte Rheni cum suis et Saxones ex alia parte aggrediuntur, et usque circa Kalendas Aprilis consident; unde iidem Dani consilio Rorici, sicut accesserant, et recedunt.

Carolus, Lotharii imperatoris filius et rex Prouincie, diu epeleutica infirmitate uexatus moritur. Hludouicus, frater eius, Italie uocatus imperator, Prouinciam uenit, et quos potuit ipsius regni primores sibi conciliauit. Hoc audito, Lotharius illuc pergit, et mediantibus inter eos domesticis et amicis illorum  placitum, quo simul redeant et de ipso regno apud se tractent, Hludowicus Italiam, Hlotharius in regnum suum reuertitur.

Carolus rex Cenomannis [1 1Kb] ciuitatem adit, indeque usque ad monasterium quod Interamnis [a 1Kb] dicitur procedit; ubi Salomon, dux Britonum, cum primoribus sue gentis illi obuiam uenit, seque illi commendat et fidelitatem iurat, omnesque primores Britannie iurare facit, et censum illius terre secundum antiquam consuetudinem illi exsoluit. Cui Carolus ob fidelitatis sue meritum partem terre que Inter-duas-aquas dicitur, et abbatiam sancti Albini [b 1Kb] in beneficium donat. Gozfridum et Roricum atque Heriueum, ceterosque qui ab eo nuper sicut et sepe defecerant, recipit, et cum indulgentia honoribus  donat: indeque Cenomannis reuertitur, et pascha Domini celebrat.

Hunfridus [c 1Kb] , Gothie marchio, sine conscientia Caroli regis, factione solito more Tolosanorum, qui comitibus suis eamdem ciuitatem supplantare sunt soliti, Tolosam Reimundo subripit, et sibi usurpat. Carolus rex de partibus trans-Sequanis regrediens, Lutardum, Papie episcopum, de parte Hludowici imperatoris Italie, et Gebahardum, Spirensem episcopum, de parte Hludowici fratris sui, regis Germanie, et Nantharium comitem de parte Lotharii, nepotis sui, accipit pro pace petentes; quam idem Carolus semper seruare uoluit, quantum infestatio contrariorum sibi permisit. Sed et alium missum fratris sui Hludowici, nomine Blitgarium, accipit,  petentem ut Carlomannum, filium eius, a Restitio Winido desertum et a se fugatum, si ad illum uenerit, non recipiat: quem non longo post tempore deceptum atque desertum a suis, sub conditione sacramenti pater suus Hludowicus recepit, et secum in libera custodia tenuit.

Carolus missos domni apostolici Nicolai, Rodoaldum [2 1Kb] scilicet, Portuensem episcopum, et Iohannem, Ficodensem [3 1Kb] [d 1Kb] episcopum, satis honorifice Suessionis in monasterio sancti Medardi recipit. Quos aliquandiu secum retinuit, et concessa Balduino [e 1Kb] , qui ad limina apostolorum confugium fecerat, indulgentia, pro cuius obtentu uenerant, cum epistolis ad apostolicam sedem redire muneratos absoluit. Iidem autem apostolice sedis legati Mettis adeunt,  synodum habituri ex delegatione apostolica circa medium mensem Iunium pro diuortio, quod inter  Lotharium et uxorem suam Theotbergam acciderat, et pro superinductione concubine Waldrade, quam contra leges ecclesiasticas et mundanas in uxorem sibi asciuerat. In qua synodo prefati missi corrupti muneribus, epistolas domni apostolici occultantes, nichil de his que sibi commendata fuerunt, secundum sacram auctoritatem egerunt. Ut autem aliquid uiderentur egisse, Guntharium, Coloniensem archiepiscopum, et Theutgaudum, Treuerensem eque archiepiscopum, cum ueniis [4 1Kb] quas in eadem synodo subscripserunt episcopi regni Hlotharii, factione Haganonis, uersuti et cupidissimi Italice regionis episcopi [5 1Kb] , Romam ire iusserunt, ut iudicio domni apostolici ipsa causa diffiniretur. Domnus apostolicus que acta fuerant plene cognoscens, et Rodoaldum  similiter [6 1Kb] cupiditate in Constantinopoli cum Zacaria, socio suo, episcopo nuper corruptum damnare uolens, synodum conuocauit; quod sentiens Rodoaldus, noctu fuga lapsus disparuit. Guntharius uero et Theutgaudus Romam peruenientes, primum in synodo et postea in ecclesia sancti Petri, sicut habetur in subditis [f 1Kb] , ab apostolico sunt damnati.

»Nicolaus episcopus, seruus seruorum Dei, reuerentissimis et sanctissimis confratribus nostris, Hincmaro Rhemensi, et Waniloni Rothomagensi, seu omnibus confratribus nostris, archiepiscopis et episcopis in regno Caroli, gloriosi regis, consistentibus.

»Scelus quod Lotharius rex, si tamen rex ueraciter dici possit, qui nullo salubri regimine corporis appetitus refrenat, sed lubrica eneruatione magis  ipsius illicitis motibus cedit, in duabus feminis, Theotberga scilicet et Waldrada, commisit, omnibus manifestum est. Sed et dudum episcopos Theotgaudum et Guntharium in tali facto eum habuisse auctores atque factores, pene totus nobis orbis undique ad limina seu sedem confluens apostolicam referebat, absentibus quoque id ipsum nostro scribentibus apostolatui. Quod nos tanto credere renuimus, quanto de episcopis tale quid audire nullatenus sperabamus; donec ipsi Romam tempore concilii uenientes, coram nobis et sancta synodo tales inuenti sunt, quales fuerant a multis sepissime predicati; ita ut scriptura, quam suis stipulauerant manibus, quamque uolebant ut nostro roboraremus chirographo, caperentur, et dum muscipulam innocentibus  opponere satagerent, insidiis suis illaqueati sint. Sicque completum est Deo auctore, quod in Prouerbiis  legitur: Frustra iacitur rete ante oculos pennatorum . Siquidem ipsi obligati sunt et ceciderunt; nos uero qui in hoc flagitium falso cecidisse dicebamur, faciente Domino cum iustitie propugnatoribus resurreximus et erecti sumus. Igitur decernente nobiscum sancta synodo, in presentia depositi et ab officio sacerdotali excommunicati atque a regimine episcopatus alienati indubitanter existunt. Unde uestra fraternitas canonum normam custodiens et decretorum sanctiones obseruans, caueat ne hos quos nos [1 1Kb] abiecimus, recipere in sacerdotum catalogo presumat. Depositionis autem sententia, quam in predictos Theotgaudum et Guntharium protulimus, cum ceteris capitulis que sancto concilio nobiscum sanciente promulgauimus,  inferius annexa monstrabitur



»CAP. I. De synodo in Mettensium urbe a Theotgaudo et Gunthario archiepiscopis congregata, penitus abolenda.

»Synodum que nuper, id est sub piissimo impeperatore Hludowico, per indictionem undecimam mense Iunio in Mettensium urbe ab episcopis qui nostrum preuenerant iudicium collecta est, quique apostolice sedis instituta temere uiolarunt, ex tunc et nunc et in eternum iudicamus esse cassatam, et cum Ephesino latrocinio reputatam, apostolica auctoritate in perpetuum sancimus esse damnandam, nec uocari synodum, sed tanquam adulteris fauentem, prostibulum appellari decernimus.



»CAP. II. Depositio [2 1Kb] Theotgaudi et Guntharii archiepiscoporum.


»Theotgaudum Treuirensem, primatem Belgice prouincie, et Guntharium, Agripine [3 1Kb] Colonie episcopos, nunc coram nobis et sancta synodo sub gestorum insinuatione, qualiter causam Lotharii regis et duarum mulierum eius, Theotberge scilicet et Waldrade, recognouerint et iudicauerint, scriptum super hoc propriis roboratum manibus offerentes, nichilque se plus uel minus aut aliter egisse, ore proprio multis coram positis affirmantes, et sententiam, quam a sede apostolica in Ingildrudem, uxorem Bozonis, sanctissimus frater noster, Mediolanensis archiepiscopus, Tado et ceteri cepiscopi nostri petiuerant emittendam, et nos diuino succensi zelo sub  anathematis obtestatione canonice protuleramus, publice uiua uoce se uiolasse confitentes; in quibus omnibus inuenimus eos apostolicas atque canonicas sanctiones in pluribus excessisse, et equitatis normam nequiter temerasse; omni iudicamus sacerdotii officio manere penitus alienos, Spiritus sancti iudicio et beati Petri per nos auctoritate omni episcopatus exutos regimine consistere diffinientes. Quod si iuxta precedentem consuetudinem tanquam episcopi ausi  fuerint aliquid de sacro ministerio contingere, nullo modo liceat eis, nec in alia synodo restitutionis spem aut locum habere satisfactionis, sed et communicantes eis omnes abici [4 1Kb] de ecclesia, et maxime, si postea quam didicerint [5 1Kb] aduersus memoratos prolatam fuisse sententiam, eisdem communicare tentauerint [6 1Kb] .



»CAP. III. De ceteris episcopis [7 1Kb] .

»Ceteri autem episcopi, qui complices horum, Theotgaudi scilicet et Guntharii, uel sectatores esse feruntur, si cum his coniuncti seditiones, coniurationes, uel conspirationes fecerint, uel si a capite, id est a sede beati [8 1Kb] Petri, illis herendo dissenserint, pari cum eis damnatione teneantur obstricti. Quod  si cum sede apostolica, unde eos principium episcopatus sumpsisse manifestum est, sapere de cetero per semetipsos, uel missis ad nos legatis cum scriptis suis, se profe si extiterint, nouerint sibi a nobis ueniam non negandam, nec [9 1Kb] amissionem honorum suorum pro retroactis presumptionibus aut subscriptionibus, quas in profanis fecerunt gestis, per nos ullo modo formidandam.



»CAP. Iu. De Ingiltrude.

»Ingildrudem, filiam quondam Mactifredi comitis, que, Bozone proprio uiro relicto, ecce iam per septem circiter annos hac atque illac uagabunda discurrit, nuper cum fautoribus [10 1Kb] suis regulariter anathematizauimus, sed propter contumaciam [11 1Kb] iterato anathematis duximus uinculis innodandam.  Sit igitur a Patre et Filio et Spiritu sancto, uno et uero Deo, et ab omnibus sanctis Patribus, et ab uniuersa sancta Dei catholica et apostolica Ecclesia, et a nobis penitus anathema, cum omnibus complicibus, communicatoribus atque auxiliatoribus suis, ita ut, sicut iam decreuimus [12 1Kb] , si quis ei communicare uel fauere in aliquo presumpserit, siquidem clericus fuerit, eodem uinculo constrictus officium clericatus amittat, monachi uero et laici, si inobedientes decreto presenti fuerint, similiter anathematizentur. Sane si eadem mulier ad uirum suum reuersa fuerit, uel apostolicam beati Petri sedem Romam properans accesserit, ueniam ei post dignam satisfactionem procul dubio non denegabimus, uerum tamen sub priori uinculo anathematis, quo illam  prius et nunc obligauimus, interim constricta permaneat. Si quis autem eidem Ingildrudi [13 1Kb] ad apostolicam beati Petri sedem Romam specialiter properanti uel occurrenti nescius communicauerit, aut sciens opem in ueniendo prestiterit, nullo pro hoc uinculo teneatur annexus.



»CAP. u. De sententiis atque interdictis sedis apostolice.

»Si quis dogmata, mandata, interdicta, sanctiones  uel decreta pro catholica fide, pro ecclesiastica disciplina, pro correctione fidelium, pro emendatione sceleratorum uel interdictione imminentium uel futurorum malorum a sedis apostolice presule salubriter promulgata contempserit, anathema sit.

»Optamus sanctitatem uestram in Christo bene ualere.«

Carolus 8. Kalend. Nouembris synodum in uermeria palatio habuit, ibique abbatiam sancti Carilephi [a 1Kb] super Rotbertum, episcopum Cinnomannice urbis, qui eam per apostolicam commendationem iuri sui episcopatus mancipatam tenere uolebat, legaliter euindicauit, et Rothadum nuper depositum, sicut domnus papa ei mandauerat, cum suis et episcoporum litteris atque uicariis Roman misit. Iudith,  filiam suam, per deprecationem domni apostolici ad pacem, et legatum Mahomet, regis Sarracenorum, cum magnis et multis muneribus ac litteris [1 1Kb] de pace et federe amicali loquentibus solemni more suscepit; quem cum honore et debito saluamento ac subsidio necessario in Siluanectis ciuitate opportunum tempus, quo remitti honorifice ad regem suum posset, opperiri [2 1Kb] disposuit. Indeque cum ualida manu ad recipiendum uirtute filium suum Carolum, si aliter nollet uenire, hostiliter uersus Aquitaniam pergit, et ad Autisiodorum ciuitatem usque peruenit; ibique filiam suam Iudith, sicut domnus apostolicus eum petierat, consilio fidelium suorum Balduino, quem secuta fuerat, legaliter coniugio sociari permisit. Inde Niuernum ciuitatem perrexit, ubi filium  suum Carolum ad se uenientem recepit, et sibi fidelitatem et debitam subiectionem promitti sacramento precepit, et omnes primores Aquitanie iterum sibi iurare fecit. Duo quoque Nortmanni, qui nuper cum Welando christianitatem dolo, ut tunc dicebatur et post claruit, postulantes de nauibus exierunt, super eum [b 1Kb] infidelitatem miserunt; quorum unus secundum gentis sue morem cum eo negante armis coram rege contendens, illum in certamine interfecit. Interea tristi nuntio comperit, quod Nortmanni Pictauis uenerant, et sub redemptione ciuitate seruata, ecclesiam sancti Hilarii, magni confessoris, incenderant [3 1Kb] . Natale autem Domini in eodem loco secus Niuernum ciuitatem, ubi filium suum receperat, celebrauit.



DCCCLXIu.


Carolus Aquitanos hostiliter contra Nortmannos, qui ecclesiam sancti Hilarii incenderant [4 1Kb] , disposito exercitu ire precipiens, filium et equiuocum suum Carolum secum ducens, Compendium rediit, missos suos ad recipiendas ciuitates et castella in Gothiam misit. Nortmanni Aruernum ciuitatem petunt, ubi Stephanum, Hugonis filium, cum paucis suorum interfectum,  impune ad suas naues redeunt. Pippinus, Pippini filius, ex monacho laicus et apostata factus, se Nortmannis coniungit, et ritum eorum seruat. Carolus iuuenis, quem pater nuper ab Aquitania receptum Compendium secum duxerat, noctu rediens de uenatione in silua Cotia iocari cum aliis iuuenibus et ceuis suis putans, operante diabolo ab Albuino iuuene in capite spatha percutitur pene usque ad cerebrum; que plaga a tempore sinistro usque ad malam [5 1Kb] dextre maxille peruenit.

Lotharius, Lotharii filius, de omni regno suo quatuor denarios ex omni manso colligens, summam denariorum cum multa pensione farine atque pecorum necnon uini ac sicere Rodulfo Nortmanno, Herioldi filio, ac suis locarii nomine tribuit.

 Hludowicus, imperator Italie nominatus, incentore Gunthario ad suam iniuriam referens, quoniam legatos sui fratris Lotharii per ipsius fiduciam et interuentionem Romam directos apostolicus, ut supra monstrauimus, degradauit, seque ipsum furore non capiens, comitantibus secum eisdem legatis Theutgaudo atque Gunthario, cum coniuge Romam ea intentione pergit, quatenus aut papa Romanus [c 1Kb] eosdem restitueret episcopos, aut hoc facere non uolenti noxie quodammodo manum mitteret. Quod audiens apostolicus, cum litaniis generale ieiunium sibi et Romanis indixit, ut Deus apostolorum suffragiis prefato imperatori mentem bonam et reuerentiam erga diuinum cultum et apostolice sedis auctoritatem donaret. Imperatore autem  perueniente Romam et secus basilicam beati Petri degente, clerus et populus Romanus cum crucibus et litaniis, ieiunium celebrantes, beati Petri memoriam adeunt, et ab hominibus imperatoris, cum gradus ante basilicam beati Petri ceperunt ascendere, in terram prostrati, et uariis ictibus flagellati, et crucibus ac uexillis confractis, qui euadere potuerunt fugati sunt; in quo tumultu et crux mirabilis et ueneranda a sancte memorie Helena decentissime fabricata, in qua lignum mirifice crucis posuit et sancto Petro munere maximo contulit, confracta et in lutum proiecta est, unde a quibusdam, ut fertur Anglorum gentis hominibus, collecta et custodibus reddita est. Que flagitia ut apostolicus in Lateranensi palatio degens comperit, et paulo post illum  capiendum non incerto nuntio didicit, latenter nauem intrauit, et per Tiberim ad ecclesiam sancti Petri se contulit, ubi duobus diebus ac noctibus sine cibo ac potu mansit. Interea homo cuius presumptione prefata crux ueneranda confracta fuerat, moritur, et imperator febre corripitur. Quapropter coniugem ad apostolicum mittit, cuius fidei iussione apostolicus ad imperatorem uenit; et habita mutua  sermocinatione, sicut inter eos conuenit, apostolicus Romam ad Lateranense palatium rediit. Tunc imperator Guntharium et Theutgaudum degradatos, ut secum uenerant, Franciam redire precipit. Tunc Guntharius hec diabolica capitula et hactenus inaudita, que cum hac prefatione, quando Romam ut premisimus, in Hludowici obsequio rediit, episcopis regni Lotharii misit, per Hilduinum fratrem suum clericum, adiunctis ei suis hominibus, apostolico misit, dans illi in mandatis ut si apostolicus illa nollet recipere, super corpus beati Petri ea iactaret.




Apostolicus autem precognitus hec recipere noluit.  Suprascriptus autem Hilduinus armatus cum hominibus Guntharii ecclesiam beati Petri apostoli sine ulla reuerentia intrans, diabolicum scriptum, sicut suus frater Guntharius ei preceperat, si apostolicus illud nollet recipere, super corpus beati Petri iactare uoluit, et a custodibus prohibitus, eosdem custodes cum fustibus tam ipse quam et sui complices uerberare ceperunt, adeo ut unus ibidem occisus fuerit. Tunc ipsum scriptum super corpus beati Petri iactauit, seque isdem et qui cum eo uenerunt euaginatis gladiis protegentes, de ecclesia exierunt, et ad Guntharium peracto lugendo negotio redierunt. Imperator post paucos dies, patratis a comitatu suo multis depredationibus et mansionum destructionibus ac sanctimonialium ceterarumque  feminarum constuprationibus atque hominum cedibus necnon et ecclesiarum infractionibus, Roma exiens, Rauennam uenit, ibique pascha Dominicum cum tali sicut meruit Dei et apostolorum gratia celebrauit. Guntharius autem in ipsa cena Domini Coloniam ueniens, missas celebrare et sacrum chrisma conficere, ut homo sine Deo, presumpsit; Theutgaudus uero a ministerio, sicut ei fuerat preceptum, se reuerenter abstinuit. Ceteris denique episcopis apud Lotharium id satagentibus, episcopatum a Gunthario Lotharius tulit, et suo tantum consilio Hugoni, Conradi, Caroli regis auunculi, et matertere sue filio, tonsura clerico et ordinatione tantummodo subdiacono, moribus autem et uita a fideli laico discrepanti donauit; unde motus Guntharius,  quidquid de thesauro ecclesiastico in eadem ciuitate fuit residuum auferens, Romam iterum, ut omnia Lotharii et sua figmenta de Theutberga et Waldrada apostolico ex ordine pandat, regreditur. Sed et episcopi regni Lotharii legatos suos cum libellis  penitentie et professionibus canonicis, quoniam ab euangelica ueritate et apostolica auctoritate sacrisque regulis in causa Theutberge ac Waldrade non mediocriter deuiauerant, ad apostolicum dirigunt. Lotharius uero, Ratoldo, Argentoratensis urbis episcopo, cum scriptis falsa more suo de sua excusatione et uoluntaria correctione loquentibus premisso, ad apostolicum ipse per Gundulphi uillam [a 1Kb] et Romerici montem [b 1Kb] obuiam fratri suo ad locum qui Urba [c 1Kb] dicitur uadit. Carolus cum epistolis per Rodbertum, Cinnomannice urbis episcopum, Romam, sicut apostolicus iusserat, Rothadum [1 1Kb] dirigit; sed te episcopi regni eius uicarios suos cum synodicis litteris de causa ipsius Rothadi ad apostolicam sedem mittunt; quibus Hludowicus transitum denegat. Ipsi autem legati tam  regis quam episcoporum impossibilitatis sue causas Romam ueniendi clanculo pape cognitas faciunt. Rothadus simulata infirmitate uesontio [2 1Kb] , ceteris patriam repedantibus, remanet, et post aliorum regressum, per Curiam, suffragantibus sibi Lotharii et Hludowici, Germanie regis, fautoribus, Hludowicum [d 1Kb] imperatorem Italie adiit, quatenus ipsius solatio Romam ualeat peruenire. Missi regis Caroli parum pro quibus missi fuerant utilitatis agentes, a negotio [3 1Kb] reuertuntur, et Huntfrido, dimissa [4 1Kb] Tolosa ac Gotia, per Prouinciam in partes Italie transeunte, iterum alios missos ad recipiendas ciuitates et castella Carolus ad Tolosam et in Gotiam mittit.

Hludowicus, rex Germanie, hostiliter obuiam Bulgarum Cagano . . . [5 1Kb] nomine, qui christianum se  fieri uelle promiserat, pergit; inde ad componendam Winidorum marcam, si se prosperari uiderit, perrecturus. Nortmanni qui cum plurimo nauigio in Flandris appulerunt, resistentibus sibi pagensibus per Rhenum ascendunt, et uicina regnorum Lotharii ac Hludowici ex utraque ripa ipsius fluminis uastant. Carolus [e 1Kb] Kalendas Iunii in loco qui Pistis dicitur generale placitum habet, in quo annua dona sed et censum de Britannia a Salomone, Britannorum duce, sibi directum more predecessorum suorum, quinquaginta scilicet libras argenti, recipit, et firmitates in Sequana, ne Nortmanni per eumdem fluuium possint ascendere, ibidem fieri iubet. Capitula etiam ad triginta et septem consilio fidelium suorum more predecessorum ac progenitorum suorum  regum constituit, et ut legalia per omne regnum suum obseruari precepit.

Pippinus [f 3Kb] apostata a Nortmannorum collegio ab Aquitanis ingenio capitur, et in eodem placito presentatur, et a regni primoribus, et patrie et christianitatis  proditor, et demum generaliter ab omnibus ad mortem diiudicatur, et in Siluanectis arctissima custodia religatur. Bernardus, Bernardi quondam tyranni carne et moribus filius, licentia regis accepta de eodem placito quasi ad honores suos perrecturus, super noctem armata manu regreditur, et in silua [1 1Kb] se occulens, ut quidem dicebant, regem qui patrem suum Francorum iudicio occidi iusserat, et ut quidam dicebant, Rodbertum et Ramnulfum, regis fideles, malitiis [2 1Kb] occidere locum et horam exspectat. Quod regi innotuit, et mittens qui eum caperent et ad presentiam illius adducerent, fuga sibi consuluit; unde iudicio suorum fidelium honores quos ei dederat rex recepit, et Rodberto, fideli suo, donauit.

 Egfridus [a 1Kb] qui transactis temporibus cum Stephano filium et equiuocum regis ab obedientia paterna subtraxerat, a Rodberto capitur, et regi in eodem placito presentatur; cui rex deprecatione ipsius. Rodberti ceterorumque suorum fidelium quod in eum commiserat perdonauit [b 1Kb] , et sacramento firmatum ac sua gratia muneratum illesum abire permissit. Carolus a loco qui Pistis dicitur reuertens, intrat Compendium circa Kalendas Iulii, missum Mahometh, regis Sarrocenorum, qui ante hyemen ad se uenerat, muneratum cum plurimis et maximis donis per suos missos ad eumdem regem satis honorifice remittit. Carolomannus, filius Hludowici regis Germanie, qui in libera custodia cum patre suo morabatur, simulans se uenatum ire, a patre  fuga labitur, et marcas sibi a genitore ablatas cum consensu marchionum qui eum tradiderant reoccupat. Quem pater e uestigio insequens, sub firmitatum conditione [3 1Kb] ad se uenire facit, et ei honores donat. Indeque reuertens uersus palatium Franconoford, in quodam broilo [c 1Kb] ceruum uenans de caballo  cadit, et costis lesus in uicino monasterio iacet, filiumque suum Hludowicum ad predictum palatium, ubi uxor eius erat, premittit, ipseque in breui conualescens subsequitur.

Nicolaus papa denuo epistolas per omnes archiepiscopos et episcopos Galliarum, Germaniarum et Belgice prouincie mittit pro confirmatione depositionis Theutgaudi Treuerorum, et Guntharii Coloniensis archiepiscoporum. Sed et aliis episcopis, qui ex regno Lotharii in diuortio [4 1Kb] Theutberge et superinductione concubine Waldrade consenserunt, et ad eum cum professione sua miserunt epistolas suas, indulgentiam largiendo, sicut in scripto superius continente promiserat, dedit. Synodum Rome conuocat circa Kalendas Nouembris, indicans se in ea  eorumdem olim archiepiscoporum depositionem denuo confirmaturum, et tractaturum de causa Lotharii et Ignatii, Constantinopolitani episcopi precedenti [d 1Kb] anno depositi, in cuius loco quidam laicus attonsus et mox episcopus est ordinatus. Ad quam synodum predicti Theutgaudus et Guntharius sponte perrexerunt, putantes Hludowici imperatoris interuentu ab apostolico posse restitui.

Hludowicus, Italie imperator nominatus, a ceruo quem in rugitu [e 1Kb] positum sagittare uoluit, grauissime uulneratur. A Nicolao, Romane sedis pontifice, per Arsenium apocrisiarum petitur, ut eidem pape legatos suos liceat pro quibusdam causis ecclesiasticis ad Carolum mittere; sed credens, quia non sincera intentione aduersus eum uelit in Franciam  missos suos dirigere, contradicit.

Hugbertus, clericus coniugatus et abbas monasterii sancti Martini, qui sancti Mauricii abbatiam et alios honores Hludowici, imperatoris Italie, contra uoluntatem ipsius tenebat, ab hominibus eius occiditur, et Theotberga soror eius, abiecta Lotharii, ad  fidem Caroli uenit, cui Carolus Auenniacum [a 1Kb] monasterium donat, et abbatiam sancti Martini Ingelwino, diacono palatii sui, committit. Rodbertus, comes Andegauensis, aggrediens [1 1Kb] duos cuneos de Nortmannis qui in Ligeri fluuio residebant, unum quidem exceptis paucis euadentibus interfecit, et altero maiore retro superueniente uulneratur; unde paucis suorum amissis, sibi secessu consuluit, et post paucos dies conualuit.



DCCCLXu.

Carolus rex natiuitatem Domini in Carisiaco palatio celebrat. uernum uillam ueniens circa medium Februarium mensem, fratrem suum Hludowicum in uilla Tusiaco [b 1Kb] cum filiis uenientem satis honorifice suscepit, ibique omnibus cum [2 1Kb] illorum fidelibus consideratis, missaticum per episcopos, Altfridum [c 1Kb]  uidelicet et Erchanratum [d 1Kb] , Lothario nepoti suo transmittunt, mandantes ut quia sepe dicebat se Romam iturum, prius secundum domni apostolici et eorum hortamentum emendaret, quod contra leges diuinas et humanas commiserat in Ecclesia, quam sua temeritate scandalizauerat, et tunc ordinato regno suo, si uellet, pro indulgentia petenda et obtinenda ad apostolorum limina properaret. Lotharius uero putans, quod sibi regnum subripere et inter se uellent diuidere, Liutfridum, auunculum suum, ad fratrem et Italie imperatorem transmittit, petens illum apud apostolicum obtinere, quatenus pro eo patruis suis [3 1Kb] epistolas mitteret, ut pacem seruantes de regno suo nullum ei impedimentum facerent;  quod et Hludowicus imperator obtinuit.

Interea [e 1Kb] Nortmanni residentes in Ligeri, cum maximo impetu, faciente diuino iudicio, secundo uento per eumdem fluuium usque ad monasterium sancti Benedicti quod Floriacus dicitur nauigant, et idem monasterium incendunt, et in redeundo Aurelianis ciuitatem et monasteria ibidem et circumcirca consistentia igne cremant, preter ecclesiam sancte Crucis, quam flamma, cum inde multum laboratum a Nortmannis fuerit, uorare non potuit. Sicque per amnis alueum descendentes et uicina  queque depopulantes, ad stationem suam reuersi sunt. De Tusiaco Hludowicus Baioariam pergens, Carolomanno filio sibi familiariter reconciliato, marcas quas ab eo tulerat reddidit, et ad Franconoford palatium rediit. Carolus autem per Attiniacum ad Siluiacum [f 1Kb] ueniens, ibidem sacram quadragesimam [4 1Kb] et pascha Domini celebrat, et Bernardum ex quodam Bernardo [g 1Kb] et filia Rorigonis comitis natum, in Gothiam mittens, partem ipsius marchie [h 1Kb] illi committit; et sic demum uernum uillam ueniens, episcopos ac ceteros Aquitanie primores ibidem obuius suscepit. Ad quorum multam petitionem filium suum Carolum necdum bene spassatum [i 1Kb] in Aquitaniam cum regio nomine ac potestate redire permittit.

 Nicolaus papa Arsenium, Ortensem episcopum et consiliarium suum, cum epistolis ad Hludowicum et Carolum fratres, sed et ad episcopos ac primores regnorum illorum, ea que Lotharius per fratrem petierat, continentibus [5 1Kb] , non cum apostolica mansuetudine et solita honorabilitate, sicut episcopi Romani reges consueuerant in suis epistolis honorare, sed cum malitiosa interminatione transmittit. Isdem autem Arsenius per Curiam et Alamanniam ad Hludowicum, Germanie regem, in Franconofurd palatium ueniens, epistolas apostolici ei tradidit, et inde in Gundulfi uillam ad Hlotharium uenit. Cui et episcopis ac primoribus regni sui epistolas pape dedit, continentes, quia, nisi uxorem suam Theotbergam reciperet et Waldradam abiiceret, renuntiante  sibi Arsenio illum ab omni christianorum societate debuisset reicere, quem in pluribus epistolis has precedentibus excommunicatum et a consortio christianorum eiectum multoties predicauerat. Et sic de Lothario ad Carolum circa medium Iulium mensem in Attiniacum palatium Arsenius ueniens, uniformes sicuti Hludowico et Lothario regibus epistolas suas satis honorifice tradidit, et Rothadum, canonice a quinque prouinciarum episcopis deiectum et a Nicolao papa non regulariter sed potentialiter restitutum, secum reducens, Carolo presentauit. Et  cum sacri canones dicant, ut si episcopus a gradu deiectus ab episcopis prouincie, ad episcopum Romanum confugerit, scribat Romanus episcopus finitime et propinque prouincie episcopis, ut ipsi omnino diligenter causam inquirant, et iuxta fidem ueritatis diffiniant, et [1 1Kb] si is qui deiectus est iterum ab eis, mouerit Romanum episcopum, aut mittat a latere suo, qui auctoritatem eius a quo destinati sunt habentes, cum episcopis iudicent, aut credat episcopos sufficere, ut negotio terminum imponant: nichil horum idem apostolicus agere uoluit, sed posthabito episcoporum iudicio, qui iuxta sacras regulas post iudicium sub gestorum specie omnia iudicate ad sedem apostolicam retulerunt, ipse sua potestate illum restituit. Restitutum ergo Karolo misit cum  epistolis, in quibus continebatur, ut sine ulla exceptione, si quis eidem Rothado quiddam aut de gradu aut de rebus episcopii contradiceret, anathema foret. Sicque sine interrogatione uel consensu episcoporum qui eum deposuerunt, per missum Arsenium Rothadus est in sede sua remissus.

Post hec Arsenius ad Duciacum obuiam Hlothario pergit, ducens Theotbergam que aliquandiu honorabiliter in regno Karoli deguit, et accepto sacramento a duodecim hominibus ex parte Hlotharii, eamdem Theotbergam, nulla ecclesiastica satisfactione pro adulterio publico ab eo secundum canones sacros patrata, illi in matrimonium reddidit. Sacramentum autem pro Theotberga prestitum ex parte Hlotharii ita se habet, ueluti dictatum et Roma delatum  ab ipso Arsenio: »Iurans promitto ego talis per hec quatuor sancta Christi Euangelia, que manibus meis tango, atque istas sanctorum reliquias, quia senior meus Hlotharius rex, filius quondam pie recordationis Hlotharii serenissimi imperatoris, amodo et deinceps accipiet Theotbergam uxorem suam pro legitima matrona, et eam sic habebit in omnibus, sicut decet regem habere reginam uxorem. Et propter iam fatas dissensiones neque in uita, neque in membris, neque a predicto seniore meo Hlothario, neque a nullo hominum ipso instigante aut auxiliante uel etiam consentiente aliquod malum habebit; sed eam sic habebit, sicut regem decet habere uxorem legitimam: ea tamen ratione, ut sic  se amodo custodiat, sicut decet uxorem suo seniori in omnibus obseruare honorem. Hec sunt nomina eorum qui hoc iurauerunt: De comitibus Milo, Ratharius,  Erlandus, Theutmarus, Weremboldus, Rocolfus comes. De uassallis Erleboldus, uulfridus, Eidulfus, Bertmundus, Nithardus, Arnostus. Hoc iuratum est super quatuor Dei Euangelia atque pretiosissimum lignum sancte Dominice crucis et alias sanctorum reliquias in loco qui dicitur uindonissa [a 1Kb] , die tertia mensis Augusti, indictione 13. Hoc factum est temporibus domni ter beatissimi et coangelici Nicolai apostolici, mediante et constituente Arsenio uenerabili episcopo, misso et apocrisiario summe sancte catholice atque apostolice sedis, apostolicam habente auctoritatem et legato eiusdem domni Nicolai apostolici. Nomina episcoporum in quorum presentia et qui interfuerunt, hec sunt: Harduicus archiepiscopus Besintionensis [b 1Kb] , Remedius archiepiscopus Laudunensis [c 1Kb] ,  Ado archiepiscopus Biennensis [d 1Kb] , Rodlandus archiepiscopus Arelatensis, Aduentius episcopus Mettensis, Atto episcopus Bardunensis [e 1Kb] , Franco episcopus sancti Landberti [f 1Kb] , Rotaldus episcopus Stratiburgensis, Fulcricus capellanus et missus imperialis. De regno autem Karoli Isaac episcopus Linguinensis [g 1Kb] , Erkanraus episcopus Catalaunensis, de quorum manibus ex parte Karoli regis suscepta est Theodberga regina ab Arsenio, uenerabili episcopo et legato apostolice sedis, una cum prenominatis archiepiscopis et episcopi; adstantibus uero in eodem loco de diuersis regnis nobilibus uiris cum multitudine populi publice hec uidentibus et audientibus, quorum nomina per omnia non ualuimus huic inferre [2 1Kb] pagine.«

 Eodem die ipsam Theotbergam reginam Arsenius, episcopus et legatus apostolice sedis, cum prenominatis omnibus archiepiscopis [3 1Kb] in manibus Lotharii regis reddiderunt atque dederunt, non solum sub eadem obtestatione ut supra, uerum etiam sub adiuratione et excommunicatione, ut si in omnibus ut superius legitur non obseruauerit atque impleuerit, non solum in presenti uita, sed etiam in eterno Dei terribili iudicio cum beato Petro principe apostolorum redditurum rationem, et ab ipso eternaliter in eodem iudicio damnandum, et igne perpetuo concremandum.

Interea Lotharius missos suos ad Carolum dirigit, uolens et petens, ut mutua firmitate inter eos amicitia  federarentur. Quod et Irmentrude regina interueniente obtinuit, et ueniens in Attiniacum, amicabiliter et honorifice a Carolo est susceptus et in federe  postulato receptus. Quo et Arsenius rediens, epistolam Nicolai pape plenam terribilibus et a modestia sedis apostolice antea inauditis maledictionibus detulit super eos, qui ante hos annos eidem Arsenio multam thesauri summam predantes abstulerant, nisi satisfaciendo que tulerant ei reddere procurarent. Et relecta [1 1Kb] eadem epistola, sed et altera de Ingiltrudis excommunicatione, que uirum suum Bozonem reliquerat et cum quodam adultero in Lotharii regnum aufugerat, ac recepta sub defensione Caroli uilla que uendopera [a 1Kb] dicebatur, quam pie memorie Hludowicus imperator sancto Petro tradiderat, et Wido quidam comes per plures annos tenuerat, Arsenius episcopus, impetratis apud Carolum pro quibus ad eum uenerat, ad Gundulfi  uillam cum Lothario, quo Theotberga eum precesserat, pergit. Ibi quoque per aliquot dies morans propter Waldradam, que illuc ad eum adduci [2 1Kb] et ab eo in Italiam deduci debebat, Lothario et Theotberga regio cultu paratis et coronatis, in die assumptionis sancte Marie missas celebrat, et inde cum prefata Waldrada uersus Urbam, quo dicebatur Hludowicus, Italie imperator, obuiam Lothario uenturus, pergit; inde per Alamanniam et Baioariam pro recipiendis patrimoniis ecclesie sancti Petri in eisdem regionibus coniacentibus Romam redit.

Carolus ab Attiniaco contra Nortmannos, qui cum nauibus quinquaginta in Sequanam uenerant, hostiliter pergit; in quo itinere custodum negligentia tres coronas optimas et armillas nobilissimas, et queque  alia pretiosa [3 1Kb] perdidit; et post non paucos dies omnia reinuenit, exceptis paucis gemmis, que tumultuaria direptione amisse fuerunt. Nortmanni [b 1Kb] uero residentes in Ligeri, libere Pictauum ciuitatem pedestri ordine pergunt, eamdemque ciuitatem incendunt, et impune ad naues suas reueniunt. Rodbertus autem de eisdem Nortmannis qui sedebant in Ligeri, amplius quam quingentos sine damno suorum occidens, uexilla et arma Nortmannica Carolo mittit. Carolus autem perueniens usque ad locum qui dicitur Pistis, ubi immorabantur Nortmanni, fidelium suorum consilio pontes super Isaram et Matronam refici curat, in locis que dicuntur Aluernis [c 1Kb] et Carenton [d 1Kb] , quoniam ab incolis qui ex antiquo ipsos pontes fecerant, propter infestationem Nortmannorum  refici non ualebant. Ab eis ergo, qui ex longinquioribus partibus ad operandum deputati erant, ut perficerent firmitates in Sequana, ea conditione refici  iubet propter imminentem necessitatem ipsos pontes, ne unquam per uentura tempora inde qui nunc eosdem pontes refecerint, in operando ad hoc opus dispendium patiantur: et deputatis custodibus qui utrasque ripas custodirent, ad Odriacam uillam [e 1Kb] medio mense Septembrio uenandi gratia pergit. Ipsi autem Nortmanni, quoniam adhuc citra Sequanam custodes non uenerant, ex se circiter ducentos Parisius mittunt, ubi quod quesierant uinum non inuenientes, ad suos qui eos miserant sine indemnitate sui reueniunt; indeque amplius quam quingenti ultra Sequanam usque ad Carnotum predatum ire disponentes, a custodibus ripe ipsius fluminis impetuntur, et quibusdam suorum amissis, quibusdam etiam uulneratis, ad naues regrediuntur.

 Carolus Hludowicum, filium suum, in Neustriam dirigit, nec reddito nec interdicto sibi nomine regio, sed tantum comitatum Andegauensem et abbatiam Maioris-monasterii [f 1Kb] et quasdam uillas illi donauit. Rodberto, qui marchio in Andegauo fuerat, cum aliis honoribus quos habebat comitatum Autissiodorensem et comitatum Niuernensem donauit. Hludowicus, Germanorum rex, hostem suam contra Winidos [4 1Kb] directam et prospere agentem recepit; cuius filius et equiuocus contra patris uoluntatem filiam Adalardi despondit, unde satis animum patris offendit. Carolus obuiam fratri suo Hludowico, eius conloquio fruiturus, Coloniam pergit, et inter alia [5 1Kb] conlocutionum suarum uerba patrem et filium de iam dicta presumptione pacificat, ea conditione, ut iam  ultra Adalardi filie non copuletur. Hludowicus ad Wormatiam et Carolus ad Carisiacum reuertitur; cui nuntiatur in uia, quia Nortmanni 13 Kalendas Nouembris monasterium sancti Dionysii intrauerunt, ubi uiginti circiter diebus immorantes, et quotidie predam exinde ad suas naues ducentes, post multam depredationem sine contradictione cuiusquam ad castra sua non longe ab eodem monasterio sunt reuersi. Interea Nortmanni residentes in Ligeri, commixti cum Britonibus Cinomannis ciuitatem petunt, et impune depredantes eam, ad suas naues reuertuntur. Aquitani confligentes cum Nortmannis qui in Carento [g 1Kb] Sigefrido duce resident, quadringentos circiter ex eis occiderunt; ceteri autem fugientes, ad naues suas redierunt.

 Carolus missos suos, quos precedenti anno Cordubam ad Mahomet direxerat, cum multis donis, camelis uidelicet, lecta [h 1Kb] et papiliones gestantibus,  cum diuersi generis pannis et multis odoramentis in Compendio recipit; inde ad Rofiacum [a 1Kb] uillam ueniens, Adalardo, cui custodiam contra Nortmannos commiserat, sed et suis propinquis Hugoni et Berengario, quia nichil utilitatis contra Nortmannos egerant, collatos honores tollit, et per diuersos eosdem honores disponit. Nortmanni qui prefatum monasterium depredati sunt, uario modo infirmantur, et quidam in rabiem uersi, quidam autem scabie correpti, quidam intestina cum aqualiculo [b 1Kb] per anum emittentes, moriuntur. Carolus, dimissis custodibus contra eosdem Nortmannos, Siluanectis reuertitur Natiuitatis dominice solemnia celebraturus; ubi ei Lotharius, filius suus et abbas monasterii sancti Germani, mortuus nuntiatur.



DCCCLXuI


Quarto Kalendas Ianuarias de Nortmannis in Ligeri residentibus quedam pars predatum exiens in Neustriam, Gauzfridum, et Heriueum atque Rorigum [c 1Kb] comites congredientes offendit; in qua congressione Rorigus, frater Gauzfridi, occubuit, et quamplurimis Nortmanni suorum amissis, fugiendo ad naues reueniunt. Rodulfus, Caroli regis auunculus, passione colica moritur. Nortmanni per alueum Sequane ascendentes usque ad castrum Milidunum, et scare Karoli ex utraque parte ipsius fluminis pergunt, et egressis eisdem Nortmannis a nauibus super scaram que maior et fortior uidebatur, cuius prefecti erant Rodbertus et Odo, sine conflictu eam in fugam mittunt, et onustis preda nauibus ad suos  redeunt. Karolus [d 1Kb] cum eisdem Nortmannis in quatuor millium libris argenti ad pensam eorum paciscitur, et indicta per regnum suum conlatione ad idem exsoluendum tributum, de unoquoque manso ingenuili exiguntur sex denarii, et de seruili tres, et de accola unus, et de duobus hospitiis [1 1Kb] [e 1Kb] unus denarius, et decima de omnibus que negotiatores [2 1Kb] uidebantur habere, sed et a presbyteris secundum quod unusquisque habuit uectigal exigitur, et heribanni de omnibus Francis accipiuntur. Inde de unoquoque manso, tam ingenuili quam et seruili, unus denarius sumitur, et demum per duas uices, iuxta quod unusquisque regni primorum de honoribus  habuit, coniectum, tam in argento quam et in uino, ad pensum quod ipsis Nortmannis pactum fuerat persoluendum contulit. Preterea quoque et mancipia a Nortmannis predata, que post pactum ab eis fugerant, aut reddita aut secundum eorum placitum redempta fuerunt; et si aliquis de Nortmannis occisus fuit, quesitum pretium [3 1Kb] pro eo est exsolutum. Hludowicus, Italie imperator, una cum uxore sua Ingelberga in Beneuentum contra Sarracenos mouit. Hlotarius---interuentu, ut quidam autumant, Hludowici imperatoris et fratris sui---episcopium Coloniense ab Hugone receptum Hilduino, fratri Guntharii, sub prouisionis obtentu committit; sed reuera dispositio illius excepto episcopali ministerio penes Guntharium manet, ipsaque metropolis, sed  et ecclesia Treuerensis, diutino tempore contra sacras regulas cum magno et multorum periculo pastore uacant. Carolus Rodberto comiti abbatiam sancti Martini ab Engilwino ablatam donat, et eius consilio honores qui ultra Sequanam erant, per illius complices diuidit; comitatum quoque Augustidunensem, a Bernardo filio Bernardi super Rodbertum occupatum, Hludowico, filio suo, ipsius Rodberti consilio ad eum ditandum committit.

Nortmanni mense Iulio ab insula secus monasterium sancti Dionysii mouent, et descendentes per Sequanam usque ad locum sibi aptum ad reficiendas suas et nouas faciendas naues perueniunt, ibique [4 1Kb] quod eis persoluendum erat exspectant. Carolus hostiliter ad locum qui dicitur Pistis cum operariis  et carris ad perficienda opera, ne iterum Nortmanni sursum ascendere ualeant, pergit. Hludowicus, Germanie rex, contra quosdam suorum in marca aduersus Winidos rebellionem molientes hostem mouit, quam precedens, in breui rebellantes sine conflictu domat, et hostem nondum pene promotum domi residere mandauit.

Nortmanni [f 1Kb] mense Iulio mare intrant, et pars quedam ex ipsis aliquandiu in pago Italie [5 1Kb] [g 1Kb] resedit, et libitibus suis, excepta publica Lotharii coniunctione, perfruitur. Carolus ad uillam abbatie sancti Quintini, que Orti-uineas dicitur, cum uxore obuiam Lothario pergit, et pro quibusdam conuenientiis,  ut dicebatur, firmitatibus inter se factis, abbatiam sancti uedasti donante sibi Lothario suscipit. Carolus mense Augusto Suessionis [a 1Kb] ciuitatem adit, et synodo a papa Nicolao conuocate considet; ubi secundum predicti apostolici commendationem questione dirempta de uulfado et collegis eius, ab Ebone, quondam Remorum archiepiscopo, post depositionem suam ordinatis, quoniam regule sacre non poterant aperte conuelli pro sui reuerentia et quorumdam respectu, et rege ac quibusdam pro uulfado nimium satagentibus schisma [1 1Kb] et scandalum aliter uitari non potuit, inuentum est, ut quia synodi episcoporum quinque prouinciarum regularis definitio de [2 1Kb] prefatorum deiectione Benedicti pape et Nicolai subscriptionibus fuerat confirmata, secundum  indulgentiam Nicene synodi de his quos damnatus ordinauit Meletius, et iuxta traditionem Africani concilii de Donatistis, in gradibus reciperentur, si tamen Nicolao pape placeret suam immutare, quam confirmauit, sententiam. Indeque synodus congregata per Egilonem, Senensem archiepiscopum, cum aliis pro quibus perrexerat prescripta conditione Nicolao pape litteras mittens [b 1Kb] , sine sacerdotum discordia est soluta, et licet iuxta Innocentii decreta quod de huiusmodi necessitas temporis quondam reperit, cessante necessitate debuisset utique cessare pariter quod urgebat, quia alius est ordo legitimus, alia usurpatio quam ad presens fieri tempus impellit; quoniam nil aliud sed [3 1Kb] hoc summopere querebatur, ut quocumque modo uulfadus fieri  posset episcopus, tolerabilius quibusdam est uisum, propter uitandam seditionem hanc necessitatem, que nunc sicut et tunc urgebat, iterum in medium deuocare, ac consilio [4 1Kb] Iacobi et seniorum Hierusalem, etiam post legis abolitionem circumciso Timotheo, cum Paulo legis cerimonias exercere, quam tumultus in ecclesia et in potestate regia concitare. His ita dispositis, Carolus iam dicto uulfado Bituricensem metropolim, nuper defuncto Rodulpho archiepiscopo, ante cause diffinitionem arbitratu suo committit; sed antequam iidem episcopi ab ipsa recederent urbe, Carolus eos petit, ut uxorem suam  Hirmintrudem in reginam sacrarent; quod et ipso attestante in basilica sancti Medardi fecerunt, et una cum eo illi coronam imposuerunt. De quo loco idem rex cum regina Attiniacum palatium obuiam Lothario adit. Quo Teutbergam, nomine tantum reginam Lotharii, que Romam pergendi licentiam habuit, reuocant, et missaticum communiter ordinantes, Carolus per Egilonem, Senensem archiepiscopum, et Hlotharius per Adonem, uiennensem archiepiscopum, ac per Waltarium, suum a secretis domesticum, pape Nicolao que sibi uisa sunt secretius mandant.

Post hec Carolus ad consignandam Bituricensem metropolim uulfado filium suum Carolomannum, abbatem sancti Medardi, transmittit. Quo peruenientes  post solutam, ut premissum est, synodum, atque post litteras ex eadem synodo per Egilonem archiepiscopum Nicolao pape directas, statim in mense Septembrio a quibusdam episcopis legibus ecclesiasticis minus necessario peritis, factione predicti uulfadi emendicatis et minis a Carolomanno ex auctoritate patris sui flexis, contra omnes leges ecclesiasticas sepe fatus uulfadus [c 2Kb] pro ordinatione episcopali maledictione indutus est sicut uestimento; cuius exordinator potius quam ordinator Aldo, Lemouicensis episcopus, in ipsa ordinatione febre correptus, in breui moritur.

Caroli filius nomine Carolus et Aquitanorum rex, plaga quam in capite ante aliquot annos acceperat cerebro commoto, diutius epelemtica [d 1Kb] passione  uexatus, 3 Kalendas Octobris in quadam uilla secus Bosentiacas [e 1Kb] moritur, et a Carolomanno, fratre suo, atque a uulfado in ecclesia sancti Sulpitii apud Biturigum sepelitur.

Carolus Wilhelmum sobrinum suum, Odonis quondam comitis Aurelianensis filium, a quibusdam suorum in Burgundia captum, quasi contra rem publicam agentem secus Siluanectum ciuitatem decollari fecit.

Nortmanni [f 1Kb] commixti Britonibus, circiter quadringenti de Ligeri cum caballis egressi, Cinomannis ciuitatem adeunt. Qua depredata, in regressu  suo usque ad locum qui dicitur Brieserta [a 1Kb] ueniunt, ubi Rotbertum et Ramnulfum, Godtfridum quoque et Heriueum [1 1Kb] comites, cum ualida manu armatorum, si Deus cum eis esset, offendunt. Et conserto prelio, Rotbertus occiditur, Ramnulfus plagatus, cuius uulnere postea mortuus est, fugatur; et Heriueo uulnerato et aliis quibusdam occisis, ceteri ad sua quique discendunt. Et quoniam Ramnulfus et Rodbertus de precedentium sese uindicta, qui contra suum ordinem alter abbatiam sancti Hilarii, alter abbatiam sancti Martini presumpserat, castigari noluerunt, in se ultionem experiri meruerunt.

Hludowicus, Hludowici Germanie regis filius, consilio Warnarii ac ceterorum, a quibus pater eius propter infidelitatem suam honores tulit, rixam  contra patrem suum mouit, concitato Resticio [2 1Kb] Winido, ut usque ad Baiowariam predatum ueniat, quatenus in illis partibus occupato patre uel eius fidelibus, ipse liberius quod cepit prosequi posset. Sed Karolomanno, cui pater ipsam marcham dederat, satagente, Resticius intra sua se cohibet. Hludowicus autem senior in talibus experientia prudens, concite ad palatium quod Franconofurd dicitur properat, et datis mutuo dextris, eumdem filium suum ad se uenire facit, ipseque dextere usque 5 Kalendas Nouembris manere inuicem promittunt; sicque Hludowicus ad confirmandam marcham suam contra Resticium uelociter repedat, reuersurus octauo die ante missam sancti Martini obuiam fratri suo Karolo et nepoti suo Lothario secus ciuitatem  Metensium. Quo Carolus hostiliter, cum tali hoste---confecta maxime de episcopis---sicut tunc coniectare potuit, se perrecturum suis denuncians, Hugoni clerico, auunculi sui Chonradi filio, comitatum Turonicum et comitatum [3 1Kb] Andegauensem cum abbatia sancti Martini et cum aliis etiam abbatiis donat, eumque in Neustriam loco Rotberti dirigit; de abbatia sancti uedasti, sicut et pridem de abbatia sancti Quintini fecerat, caput cum electioribus uillis sibi retinens, cetera queque per quoscumque suos non cum tanto illorum profectu, quam cum anime sue detrimento diuidit; sicque hostiliter quod denuntiauerat conficiens, per Remorum ciuitatem Metensium partes cum sua uxore aggreditur, et usque ad uiridunum peruenit. Ibique obuios fratris  sui Hludowici missos habuit, nuntiantes quia non erat ei necesse ad fratrem [4 1Kb] suum pro quacumque necessitate cum hoste ire, quoniam suum filium,  sicut ipse disposuit, receptum habebat, et seditionem que contra eum commoto fuit usquequaque sedatam: et illi tunc non erat commodum obuiam illi usque ad Mettis uenire, quoniam pro quibusdam regni sui necessitatibus in Baiowariam festinabat. Carolus autem residens in uiriduno per uiginti circiter dies, eamdem ciuitatem atque illius uicina hostili more depredans, prestolatus est aduentum Lotharii, qui apud Treuerim cum sui regni episcopis satagebat, ut iterum Theotberga se falso crimine insimularet, et uelamentum reciperet; quod obtinere non potuit. Tandem Carolus per uiam qua perrexerat, depredantibus suis loca per que redierunt, iterum Remanam [5 1Kb] [b 1Kb] ciuitatem adit, indeque Compendium uenit, ubi Natiuitatem Domini celebrauit.

 Rex Bulgarorum [c 1Kb] , qui precedente anno, Deo inspirante et signis atque afflictionibus in populo regni sui monente, Christianus fieri meditatus fuerat, sacrum baptisma suscepit; quod proceres sui moleste ferentes, concitauerunt populum aduersus eum, ut illum interficerent. Quotquot igitur fuerunt intra decem comitatus, adunauerunt se circa palatium eius; ille uero, inuocato Christi nomine, cum quadraginta tantum octo hominibus, qui erga Christianam deuotionem feruentes sibi remanserant, profectus est contra omnem illam multitudinem; et mox ut portas ciuitatis exiit, apparuerunt eis et his qui cum eo erant septem clerici, et unusquisque eorum tenebat cereum ardentem in manu sua, sicque precedebant regem et illos qui cum eo erant. Eis  uero qui contra eum surrexerant, uisum erat, quod magna uilla ardens super eos caderet, et equi eorum qui cum rege erant, sicut contrariis uidebatur, erecti incedebant, et cum anterioribus pedibus eos percutiebant; tantusque timor eos apprehendit, ut nec ad fugiendum nec ad defendendum se prepararent, sed prostrati solo se mouere nequibant. Rex autem ex proceribus, qui populum maxime aduersus eum incitauerunt, interfecit numero quinquaginta duos, reliquum autem populum inlesum abire permisit; et mittens ad Hludowicum, regem Germanie, qui ei federe pacis coniunctus erat, episcopum et presbyteros postulauit, et ab eo missos cum debita ueneratione suscepit. Hludowicus autem ad Carolum fratrem suum mittens, in ministerium clericorum apud  fratrem suum uasa sacrata sacrasque uestes ac libros petiit, unde Carolus ab episcopis regni sui non paruam summam accipiens, ei ad dirigendum regi. [6 1Kb]  Bulgarorum rex filium suum et plures ex proceribus regni sui Romam direxit, et arma quibus indutus fuerat, quando in Christi nomine de suis aduersariis triumphauit, cum aliis donis sancto Petro transmisit, et plures questiones de sacramentis fidei consulendo Nicolao pape direxit, et episcopos atque presbyteros mitti ab eo sibi poposcit, quod et obtinuit. Hludowicus uero, Italie imperator, hoc audiens, ad Nicolaum papam misit, iubens ut arma et alia que rex Bulgarorum sancto Petro miserat, ei dirigeret; de quibus quedam Nicolaus papa per Arsenium ei consistenti in partibus Beneuentanis transmisit, et de quibusdam excusationem mandauit.



DCCCLXuII.

 Anno Domini 867, Hludowicus, abbas monasterii sancti Dionysii et nepos Caroli imperatoris ex filia maiore natu Rotrude, 5 Idus Ianuarii obiit, et Carolus rex abbatiam ipsius monasterii sibi retinuit, causas monasterii et conlaborationem [a 1Kb] per prepositum et decanum atque thesaurarium, militie quoque curam per maiorem domus sua commendatione geri disponens. Et circa mediam quadragesimam super Ligerim fluuium ad uillam que Bellus-Pauliacus dicitur perrexit, ubi primores Aquitanorum sibi obuiam accersiuit, et filium suum Hludowicum [b 1Kb] , ordinatis illi ministerialibus de palatio suo, eisdem Aquitanis regem prefecit. Inde reuersus, Pascha Domini in monasterio sancti Dionysii celebrauit; deinde pergens Mettis ad conloquium fratris sui,  Hludowici regis Germanie, 13 Kalendas Iunii obuium habuit in palatio Salmuntiaco Egilonem, Sennensem archiepiscopum, cum epistolis Nicolai pape de restitutione clericorum Remensis ecclesie, uulfadi scilicet et collegarum eius. Pro quibus ualde satagens, ut in suis habeantur gradibus restituti, multa Hincmaro, Remorum archiepiscopo, imposuit in eisdem epistolis, que non esse uera manifesta ratione constabant. Attulit etiam prefatus archiepiscopus eidem domno Carolo epistolas predicti pape ad Lotharium et episcopos regni eius de causa uxorum illius, Theotberge uidelicet atque Waldrade, eamdem Waldradam mitti Romam precipiens; quas Carolus Lothario obuiam sibi ad Attiniacum palatium uenienti ex parte ipsius apostolici dedit. Indeque  ad conloquium fratris sui perrexit, et ab eo reuertens, per Lotharium in saltu Arduenne consistentem rediit. Et generaliter per omne regnum suum hoste denuntiata, placitum suum Kalendis  Augusti in Carnutum ciuitate condixit, in Britanniam super Salomonem, ducem Britonum, perrecturus. Interea missis intercurrentibus, eo usque paciscende pacis est perducta conditio, ut a Carolo datis obsidibus, Paswithen gener Salomonis, cuius consilio plurimum utitur, ad Carolum in Compendium circa prefatas Kalendas Augusti ueniat, et quod tunc ibi inuentum et confirmatum utrimque fuerit, teneatur; populus autem in hostem denuntiatam [1 1Kb] interim paratus domi resideat, usque quo, si necesse fuerit et rex demandauerit, 8 Kalendas Septembris Carnutum hostiliter ueniat. Hludowicus, rex Germanie, Hludowicum filium suum cum Saxonibus et Toringis aduersus Abodritos hostiliter dirigit, et reliquum populum regni sui paratum esse precipit, quatenus  mox, ut ipse iusserit, preparati mouere hostiliter possint.

Lotharius suspectum habens Carotum a Hludowico [2 1Kb] reuertentem, a Mettis ciuitate uersus Franconofurd pergit, et cum eo pridem sibi satis aduerso se pacificat, filioque suo de Waldrada Hugoni ducatum Elizatium donat, eumque Hludowico commendat, ac ceterum regnum suum quasi Romam perrecturus et Waldradam premissurus committit. Inde reuertens, hostem ad patrie defensionem per regnum suum indicit quasi contra Nortmannos, putans Rorigum, quem incole qui Conkingi nouo nomine dicuntur, a Fresia expulerant, cum auxiliatoribus Danis reuerti. Carolus, datis obsidibus, Paswithen, Salomonis legatum, Kalendis Augusti in Compendio  suscipit, et ei, uicario scilicet Salomonis, comitatum Constantinum [3 1Kb] [c 1Kb] cum omnibus fiscis et uillis regiis et abbatiis in eodem comitatu consistentibus ac rebus ubicumque ad se pertinentibus excepto episcopatu donat, et sacramento primorum suorum confirmat, et ex parte Salomonis a prefato ipsius uicario fidelitatis et pacis atque prestandi adiutorium contra inimicos suos sacramentum ea conditione suscipit, ut Salomon et filius eius cum his que antea habebat, hoc donum etiam habeant, et Carolo ac filio eius fideles existant. Quo patrato negotio [4 1Kb] , Carolus synodum apud Trecas 8 Kalend. Nouembris auctoritate Nicolai pape indicit, et causa uenandi ac expendendi autumnale tempus in abbatia sancti uedasti et in Audriaca uilla ac circumcirca  morari [5 1Kb] disponit.

Synodus [6 1Kb] prouinciarum Remensis, Rothomagensis, Turonensis, Senonum [7 1Kb] , Burdegalensium atque Bituricensium apud Trecas 8 Kalend. Nouembris  conuenit. Ubi quidam episcopi, ut assolet, gratia regis Caroli Wulfado fauentes, quedam contra ueritatem ac [1 1Kb] canonum sacram auctoritatem aduersus Hincmarum moliri ceperunt; sed isdem Hincmarus eorum molitionibus ratione et auctoritate obuians, plurimorum sententia preualente, rerum gestarum ordinem de quibus agebatur, communi consensu epistola scriptum per Actardum, uenerabilem Namnetensem episcopum, pape Nicolao episcopi qui conuenerant transmiserunt; cuius epistole tenor idem extitit, qui fuit in epistola Hincmari, Remorum episcopi, quam per clericos suos sub peregrinorum habitu propter contrariorum uitandas insidias precedente Iulio mense Romam miserat. Epistolam autem in prescripta synodo factam et archiepiscoporum  qui conuenerant sigillis signatam Actardus perferendam suscipiens, cum quibusdam episcopis ad Carolum, sicut ipse preceperat, rediit. Carolus autem immemor fidelitatis atque laborum, quos pro eius honore et regni obtentu sepe fatus Hincmarus per plures annos subierat, eamdem epistolam sibi ab Actardo [2 1Kb] dari exegit, et archiepiscoporum sigilla confringens, gesta synodi relegit. Et quia, sicut uoluerat, in eadem synodo Hincmarus non extitit confutatus, epistolam suo nomine ad Nicolaum papam dictari in contrarietatem Hincmari fecit, quam et bulla sui nominis sigillauit, et cum epistola synodali per ipsum Actardum Romam direxit. Prefati autem Hincmari clerici in mense Augusto Romam uenientes, Nicolaum papam iam ualde infirmatum et in  contentione quam contra Grecorum imperatores [3 1Kb] Michelem et Basilium, sed et contra orientales episcopos habebat, magnopere laborantem inuenerunt; quapropter usque ad mensem Octobrium ibidem sunt immorati. Nicolaus uero papa gratanter suscipiens que Hincmarus scripserat, ei [4 1Kb] de omnibus sibi satisfactum esse rescripsit; sed et alteram epistolam eidem et ceteris archiepiscopis in regno Caroli constitutis transmisit, innotescens prefatos Grecorum imperatores, sed et orientales episcopos, calumniari sanctam Romanam ecclesiam, immo omnem ecclesiam que latina utitur lingua, quia ieiunamus in sabbatis, quod Spiritum sanctum ex Patre Filioque procedere dicimus, quia presbyteros sortiri coniuges prohibemus, et [5 1Kb] quoniam eosdem presbyteros chrismate  linire baptizatorum frontes inhibemus; dicentes ipsi Greci, quod chrisma ex aqua fluminis Latini conficiamus, reprehendentes nos Latinos, quod octo hebdomadibus ante Pascha a carnium et septem hebdomadibus a casei et ouorum esu more  suo non cessamus; dicentes etiam, quod in Pascha more Iudeorum super altare pariter cum dominico corpore agnum benedicamus et offeramus, succensentes etiam nos, quia clerici apud nos barbas suas radunt, dicentes [6 1Kb] quia diaconus, non suscepto presbyteratus officio, apud nos episcopus ordinatur. De quibus omnibus per singulas prouincias a metropolitanis cum eorum cepiscopis sibi rescribi precepit, alloquens eumdem Hincmarum in epistole [a 1Kb] fine hoc modo: »Tua, inquit, frater [7 1Kb] Hincmare, caritas cum hanc epistolam legerit, mox ut etiam ad [8 1Kb] archiepiscopos, qui in regno filii nostri Caroli, gloriosi regis, consistunt, deferatur, summopere agere studeat, et ut de his singuli in diocesibus propriis una cum suffraganeis suis, in cuiuscumque regno sint  constituti, conuenienter tractare et nobis que repererint suggerere curent, eos incitare non negligant; ita ut eorum omnium, que presentis epistole nostri circumstantie continent [9 1Kb] , tu et strenuus executor illic existas, et apud nos uerax et prudens scriptorum tuorum serie relator inueniaris. Data [10 1Kb] 10 Calend. Nouembris, indictione 1.« Quam epistolam Hincmarus Idus [11 1Kb] Decembrias prime indictionis suscipiens, in Corbonaco [b 1Kb] palatio consistenti regi Carolo cum pluribus episcopis relegit, et per alios archiepiscopos, sicut in mandato acceperat, dirigere studuit. Nicolaus papa Idus proxime precedentis mensis Decembris obiit, cui [12 1Kb] successit Adrianus papa electione clericorum et consensu Hludowici imperatoris in pontificatu. Quem Actardus Romam  ueniens cum supra scriptis epistolis, in apostolica sede iam ordinatum inuenit [13 1Kb] .

Arsenius autem, magne calliditatis et nimie cupiditatis homo, spe falsa seducens Theutgaudum et Guntharium de restitutione ipsorum, ut ab eis exenia acciperet, Romam uenire fecit; qui diutius ibi manentes, pene omnes suos amiserunt, tandem autem Theutgaudus ibidem mortuus est, et Guntharius uix corporis mortem euasit.

Lotharius Theutbergam uxorem suam Romam misit, ut seipsam criminaretur, quatenus ab eius coniugio separari ualeret. Sed Adrianus papa atque Romani talibus neniis non credentes, iussa est ad uirum suum reuerti.

Carolus consensu fratris sui Hludowici quosdam  episcopos ad Autissiodorum in futuris Kalendis Februarii conuenire precepit, ut de causa Lotharii quedam tractarent. Carolus denique, quoniam ab Acfrido abbatiam sancti Hilarii cum aliis plurimis honorabilibus beneficiis habente, sicut quidam dixerunt,  exenia non modica suscipiens, comitatum Bituricum sine presentia illius uel culpe alicuius reputatione a Gerardo comite abstulit, et prefato Acfrido dedit. Sed isdem Acfridus super Gerardum eumdem comitatum euindicare non ualuit; quapropter Carolus per ciuitatem Remorum transiens Trecas uenit, indeque Autissiodorum adiit, ubi Natiuitatem Domini celebrauit.



DCCCLXuIII

Anno 868 Carolus ab Autissiodoro super Ligerim fluuium ad uillam que Bellus-Pauliacus dicitur peruenit. Interea homines Gerardi comitis Acfridum in quadam uilla bello conueniunt, et quia de casa firmissima Acfridus exire noluit, in qua se recluserat,  igne ipsi case admoto, Acfridum ex ipsa expellunt, et truncato illi capite, corpus in ignem reiiciunt. Tunc Carolus quasi ad hoc uindicandum flagitium pagum Bituricum adiit, in quo tanta mala et in ecclesiarum confractione, et in pauperum oppressione, atque in omnium flagitiorum commissione, atque terre deuastatione commissa sunt, ut dici ore non possint, sicut multorum millium hominum fame mortuorum pro ipsa depopulatione attestatio demonstrauit. uindicta autem in Gerardum et eius comites non solum ulla non extitit, uerum nec ipsi de pago Biturico a quoquam expulsi sunt. Ablatis denique a Rotberti filio his, que post mortem patris de honoribus ipsius ei concesserat, et per alios diuisis, sed et a filiis Ramnulfi tultis [a 1Kb] paternis  honoribus, et data sancti Hilarii abbatia, quam isdem habuit, Frotario Burdegalensium archiepiscopo, caput ieiunii ante [1 1Kb] sanctum quadregesima ad monasterium sancti Dionysii rediit, et inde Siluanectis peruenit [2 1Kb] . Nortmanni uero per Ligerim ascendentes Aurelianis perueniunt, et accepta preda, impune ad suum diuersorium redeunt. Carolus uero sabbato ante palmas ad monasterium sancti Dionysii rediit, ibique pascha celebrauit. Et inde ante quam Siluacum adiret, secunda die rogationum Aduentio, Metensium episcopo, et Grimlando [b 1Kb] , Lotharii cancellario, deferentibus epistolas Adriani pape, accepit unam [c 1Kb] sibi directam, in qua isdem apostolicus precepit, ut regno Hludowici imperatoris ac regno Lotharii nullam molestiam ingerat; alteram autem  epistolam de absolutione Waldrade ad episcopos regni  ipsius Caroli detulerunt, similes dicentes missas episcopis regni Hludowici atque Hlotharii. Absolutio autem ipsius Waldrade ea conditione est facta, ut Hlothario nullo pacto cohereat. Siluacum autem Carolus perueniens, Actardum, Namnetensem episcopum, Roma uenientem suscepit sibi deferentem epistolas, quarum una responsum reddidit de his, que Nicolao in contrarietate Hincmari mandauit, inter cetera ei inculcans, ut de cetero ac perpetuo talis inutilis questio sopita maneret; alteram [d 1Kb] autem epistolam Hincmaro detulit laudibus et fidelitatis dilectionibus [3 1Kb] repletam, et ut eius uice in istis partibus de Lothario fungeretur: tertiam [e 1Kb] autem archiepiscopis aliisque episcopis cisalpinis detulit, ut quia isdem [f 1Kb] Actardus pro paganorum infestatione  et Brittonum oppressione in sua ciuitate manere non poterat, si locus eueniret, etiam de metropoli, isdem Actardus in uacante ciuitate pastore auctoritate apostolica ab episcopis prouincie ipsius incardinetur.

Quarta autem feria post initium quadragesime, factione Arsenii filius eius, Eleutherius, filiam Adriani pape ab alio desponsatam dolo decepit et rapuit, sibique coniunxit; unde idem papa nimium est contristatus. Arsenius ad Hludowicum imperatorem pergens in Beneuentum, infirmitate corripitur, et thesaurum suum in manus Ingelberge imperatricis committens, et ut dicebatur cum demonibus confabulans, sine communione abiit in locum suum [g 1Kb] . Quo mortuo, Adrianus papa apud imperatorem missos  obtinuit, qui prefatum Eleutherium secundum leges Romanas iudicarent. Isdem uero Eleutherius, consilio ut fertur fratris sui Anastasii, quem bibliothecarium [h 1Kb] Romane ecclesie in exordio ordinationis sue Adrianus constituerat, Stephaniam, uxorem ipsius pontificis, et eius filiam quam sibi rapuit interfecit, et isdem Eleutherius a missis imperatoris occisus est. Adrianus uero papa congregans synodum, supradictum Anastasium hoc modo, sicut subsequitur, post damnationes in eum latas iterum condemnauit:


Hec in imagine in dextra parte scripta sunt.

»Imperantibus dominis nostris, Lothario et Ludouico Augustis, mensis Decembris die decima sexta,  indictione 14.«


 Excommunicatio quam fecit Leo episcopus de Anastasio presbytero, et postea Adrianus.

»Leo episcopus, seruus seruorum Dei. Anastasius, presbyter cardinis nostri, quem in titulo beati Marcelli ordinauimus, quique secedens ab eo ad alienas parochias absque nostra pontificali scientia demigratus est, quem per missos et litteras nostras uocauimus, et pro quo dominos imperatores supplicati per missos nostros, ut eum ad suam parochiam redire iuberent, qui nunc huc [1 1Kb] nunc illuc latitando in ipsa demigratione per biennium moratus est, et ad duo uocatus concilia nostra minime uenit, sed neque inuentus est; quia, ut prediximus, ueluti ouis errans extraneis regionibus suadente diabolo occulte inhabitabat, secundum canonica instituta ex Dei omnipotentis  et beati Petri apostoli nostraque simul apostolica auctoritate ab hodie sit communione priuatus, donec ipse mee speciali presentie in canonico iudicio fuerit presentatus, et si non uenerit, nunquam communicet.«

Post Romanum pontificem in hac excommunicatione consenserunt archiepiscopus Rauennatis et Mediolanensis, aliique numero septuaginta quinque.


Hec in imagine in sinistra parte scripta sunt.

»Leo episcopus, seruus seruorum Dei, omnibus episcopis, presbyteris, diaconibus, subdiaconibus, et uniuersis clericis cunctoque populo Christiano. Quod bene ac pleniter uobiscum simus, karissimi fratres, scitis. Nunc iterum pro cautela et memoria temporum futurorum dilectioni uestre  cognitum esse uolumus quomodo, instigante ac suadente diabolo, Anastasius, presbyter cardinis nostri, quem nos in titulo beati Marcelli ordinauimus, contra statuta Patrum prouinciam ecclesiamque deserens, ecce iam per quinquennii [2 1Kb] tempus in alienas parochias uelut ouis errans discurrit, quem etiam, auctoritate suffulti canonica, apostolicis litteris per tertiam quartamque uicem uocauimus. At ubi redire distulit, duo pro eo episcoporum concilia congregauimus, quorum conuentu cum eius non potuissemus uidere uel habere specialem presentiam, communi eum decreto sancta communione priuauimus, uolentes siquidem suam per huius excommunicationis censuram ad gremium sancte, a qua discesserat, matris Ecclesie personam reducere. Sed apostolica  monita sanctique concilii pro nichilo ducens, erroris irretitus caligine, redire nullatenus uoluit. Proinde, sicut Rauenne [3 1Kb] nobis degentibus de eo in ecclesia beati uitalis martyris mense Maio, die 29, indictione prima, ore proprio promulgauimus [4 1Kb] , nunc iterum  in ecclesia beati Petri apostoli mense Iunio, die 19, indictione superius adnotata, similiter promulgauimus: sit ille a sanctis Patribus et a nobis anathema, et omnes qui ei siue in electione, quod absit, aut pontificatus honore adiutorium prestare uel solatium quodcumque uoluerint, simili anathemati [5 1Kb] subiaceant.«

Post Romanum pontificem in hoc anathemate consenserunt Ioannes, archiepiscopus Rauennatis, Nottingus [a 1Kb] et Sigilfredus [b 1Kb] , episcopi domni imperatoris, et sex episcopi ad predictum archiepiscopum pertinentes, quorum notitiam non recolimus, et alii tam ex Romana urbe quam ex aliis numero quinquaginta sex, absque presbyteris et diaconibus sancte Romane Ecclesie.


 Super ualuas argenteas hec scripta sunt:

»In nomine Patris, et Filii, et Spiritus sancti. Incipit sancta ac ueneranda synodus, que per Domini gratiam et eius diuinum consilium congregata est in ecclesia beati Petri apostoli, anno scilicet pontificatus sanctissimi ac coangelici et uniuersalis quarti pape Leonis septimo, atque inuictissimorum Lotharii ac Ludouici imperatorum anno imperii quadragesimo secundo [c 1Kb] , mense Decembri die octauo, indictione 2. In hac siquidem sancta ac uenerabili synodo, Domini solatiante gratia nobiliter celebrata, post diuersas episcoporum sacerdotumque uel clericorum atque omnium Christianorum pias ac salutiferas admonitiones et exhortationes depositus est  iuste atque canonice Anastasius, presbyter tituli sancti Marcelli, eo quod contra auctoritatem canonicam propriam parochiam [6 1Kb] deseruisset per annos scilicet quinque, et in aliena ad usque hodie demoratur, et neque uocatus neque excommunicatus et ad ultimum anathematizatus, sicut de eo in hac synodo ueridica pictura demonstrat, ad congregata duo pro eo episcoporum concilia uenire noluit; ideo tam a summo pontifice quamque ab uniuersis episcopis tunc synodo presidentibus, uidelicet numero sexaginta septem, ob suam stultam audaciam merito, ut prediximus, est depositus et sacerdotali honore priuatus, anno denique, mense ac die atque indictione ut supra.«

Huc usque Leo pontifex scribi iussit. Post mortem  uero iam dicti Leonis, digne memorie presulis, ipse anathematizatus atque depositus Anastasius, seculari potentia rediens ab abditis, quibus sicut fur latitauerat, locis, diabolica fraude inretitusque caligine, latronum more hanc, quam non debuerat  introire, ecclesiam inuasit, uelut ethnicus atque barbarus, ad perditionem sue anime atque periculum huius uenerande synodi cum suis nequissimis consentaneis atque sequacibus picturam destruxit imaginemque [1 1Kb] deiecit, quam beatissimus papa Benedictus atque egregius restaurauit et lucifluis coloribus decorauit.

»Adrianus episcopus, seruus seruorum Dei. Omni Dei ecclesie notum est, quid Anastasius tempore predecessorum nostrorum pontificum gesserit, sed et qualiter ob id [2 1Kb] de illo sancte recordationis Leo et Benedictus, eximii presules, instituerint, palam est cunctis. Quorum unus eum deposuit, excommunicauit et anathematizauit, alter uero sacerdotalibus exspolians uestimentis, inter laicos in communione  recepit. Decessor itaque noster sanctissimus papa Nicolaus, eum postea, si fideliter erga sanctam Romanam ecclesiam incederet, in gremio pari modo recepisset Ecclesie; sed infidelitas eius nunc in tantum apparuit, ut post depredationem patriarchii nostri ablationemque synodalium scripturarum, quas tam super se quam super huiusmodi a sanctissimis presulibus diuersis temporibus decretas repererat [3 1Kb] , institutionem quoque uenerande synodi ab ipsis sanctis pontificibus factam atque sub interpositione anathematis retactam uiolari nobis subripiendo fecerit, et homines ad seminandum inter piissimos principes et Ecclesiam Dei discordias per muros huius ciuitatis more furis exire cegerit, quemdamque Adalgrimum ad ecclesiam  confugium facientem oculis et lingua priuari suggesserit. Modo uero, sicut multi uestrum mecum a quodam presbytero consanguineo eius, nomine Adone, audistis, et aliis modis nobis reuelatum est, beneficiorum quoque nostrorum immemor, hominem ad Eleutherium misit, exhortans homicidia perpetrari, que, sicut scitis, proh dolor facta sunt. Et ideo pro his omnibus et pro aliis multis, quibus ecclesiam Domini perculit atque lesit, quam etiam subdolis machinationibus hactenus tundere non desistit, auctoritate Dei omnipotentis omniumque sanctorum Patrum ac uenerandorum conciliorum predictorumque pontificum simul et iudicii nostri sententia sancimus, illum eumdem Anastasium esse tenendum, quemadmodum de eo iidem domni pontifices  Leo et Benedictus solemniter et synodice statuerunt, nichil in eius anathemate uel causa penitus adiungentes uel minuentes, nisi ut omni communione ecclesiastica priuatus existat, donec de omnibus quibus impetitur nobis coram synodo rationem ponat; et qui cum eo in locutione, cibo uel potu communicauerit, pari excommunicatione cum eo teneatur annexus, quia pro eo, quod altiora  se petens---quod sibi totiens interdictum fuerat---temere usurpauit, ac uetitum locum conscendit, satis nostra ecclesia murmurauit et murmurat. Sane si uel ab urbe Roma quantisper discesserit, uel sacerdotium uel clericalem aliquem ordinem siue ministerium quodlibet repetere aut recipere presumpserit, quia [4 1Kb] contra statuta prefatorum presulum contraque iusiurandum quod pollicitus est, numquam se ab urbe plus 40 millibus abscessurum, nec [5 1Kb] sacerdotium uel gradum clericalis esse ministerii petiturum, facere uidebitur, cum omnibus factoribus consentaneis et sequacibus suis anathemati perenni [6 1Kb] subiaceat. Prolata in conspectu totius sancte Romane Ecclesie ante hunc eumdem Anastasium apud sanctam Praxedem positum, anno pontificatus  domni Adriani, summi pontificis et uniuersalis pape, primo per 4 Idus Octobris, indictione 2.«

Lotharius suspectum habens Carolum, ad Hludowicum se iterum contulit, et obtinuit ut sacramentum illi fieri ex sua parte faceret, quatenus in nullo nocumento illi foret, si in coniugem Waldradam acciperet; sicque ad palatium Attiniacum ad conloquium Caroli uenit, ibique placitum accepit, ut post futuras Kalendas Octobris simul iterum loquerentur. Carolus autem per curtes regias in pago Laudunensi consistentes pergens, Hincmarum, Laudunensem episcopum, nullo episcopo sue prouincie conscio, iussit, ut ad causas suas, id est ad seculare iudicium, aduocatum suum daret, pro eo quod beneficia quibusdam suis hominibus abstulit. Isdem  autem episcopus se reclamans, quod relicto ecclesiastico iudicio non auderet seculare adire iudicium, sicut ei iussum fuerat, ad locum nominatum secularis iudicii non uenit, sed causas sue impossibilitatis regi mandauit. Rex autem Carolus iubens inde quasdam iudicare etiam infames personas, quia personam prefatus episcopus non misit qui iuraret, quod illuc uenire non posset, et quoniam aduocatum suum de se in iudicio seculari non dedit, predictarum personarum iudicio quidquid isdem episcopus de rebus et facultatibus ecclesiasticis in usibus episcopii specialiter habebat, proscriptum est; sicque idem rex ad Pistas medio mense Augusto ueniens, annua dona sua ibidem accepit, et castellum mensurans, pedituras [a 1Kb] singulis ex suo regno  dedit.

Hincmarus autem, Remorum archiepiscopus, Hincmarum episcopum Laudunensem secum ducens, apud Pistas cum aliis episcopis scriptis [b 1Kb] et uerbis regem adiit, ostendens quantum preiudicium et episcopalis auctoritas et uniuersalis Ecclesia in tali facto patiebatur, et obtinuit, ut reuestito episcopo quibus fuerat spoliatus, sicut sacre leges precipiunt, in prouincia ubi hec  causa iudicanda erat, electorum iudicio, et si necesse foret, post hoc synodali terminaretur examine. Sed et eodem placito rex markiones [a 1Kb] , Bernardum scilicet Tholose, et iterum Bernardum Gothie, itemque Bernardum alium suscepit. Missum etiam Salomonis, Britonum ducis, ibi obuiam habuit, per quem Salomon illi mandauit, ut haud ipse pergeret ad expugnandos Nortmannos qui residebant in Ligeri, quia isdem Salomon cum ualida manu Britonum paratus erat illos aggredi, tantum ut adiutorium ex parte Caroli haberet. Ad quem idem rex premittens Engelramnum, camerarium et hostiariorum magistrum atque a secretis consiliarium suum, cum corona auro et gemmis ornata, sed et cum omni paramento regio cultu exculto, Carolomannum filium  suum, diaconum et abbatem, cum scara e uestigio, sicut Salomon ei mandauerat, misit, et inde Audriacam uillam gratia uenandi perrexit. Scara que cum Carolomanno a Carolo rege trans Sequanam missa, terram quidem uastauit, sed nullius utilitatis effectum ex Nortmannis, ad quos resistendum missa fuerat, faciens, iubente rege Carolo rediit; et sic unusquisque ad sua perrexit. Pictauenses autem uota facientes Deo et sancto Hilario, tertio eosdem Nortmannos fuere aggressi, quorum plures occiderunt, ceteros uero in fugam miserunt, et de omni preda, excepta uoluntaria oblatione, decimam sancto Hilario contulerunt. Carolus rex Kalendas Decembris Carisiacum ueniens, quosdam primores, tam ex episcopis quam ex aliis regni sui,  obuiam sibi accersiuit, et commotus contra Hincmarum, Laudunensem episcopum, quia Romam sine illius conscientia miserat [b 1Kb] , et epistolas pro quibus non conuenerat obtinuerat, eidem uero episcopo contumaciter sibi resistenti ualde infensus erat. Unde isdem episcopus sine illius licentia, cum sepe ab eo euocatus fuerat et ad illum uenire distulisset, ad sedem suam perrexit, et amplius quam episcopalis grauitas postulat, eumdem regem contra se excitauit. Carolus autem Compendium ueniens, ibidem natiuitatem Domini celebrauit.



DCCCLXIX.

Et quoniam isdem episcopus, etiam per alios episcopos euocatus ut ad illum ueniret, iussionem  illius implere detrectauit, scaram ex quamplurimis comitibus regni sui confectam Laudunum misit, ut ipsum episcopum ad eum uiolenter perducerent. Isdem autem episcopus cum clericis suis iuxta altare  resedit, et quibusdam episcopis satagentibus, actum est ut ipsi qui missi fuerant, de ecclesia eum non extraherent; sed sine illo ad Carolum redierunt, omnesque homines ipsius episcopii liberos sibi sacramenta fieri fecit. Carolus autem ualde commotus, synodum [c 1Kb] omnium episcoporum regni sui uIII Kalend. Maii secunde indictionis apud uermeriam condixit, quo eumdem Hincmarum [d 1Kb] episcopum uocari precepit. Ipse autem ad Conadam [e 1Kb] uicum nimis incongruenter et pro qualitate temporis et pro nimietate famis perrexit, ubi quosdam Aquitanos obuios habuit; sed markiones, tres uidelicet Bernardos, quos sibi occurrere putauit, non habens obuios, non sine sollicitudine et sine utilitatis effectu ad Siluanectum rediit:  indeque quarta feria ante initium quadragesime ad monasterium sancti Dionysii perrexit, ibique sanctum quadragesime ieiunium exegit et pascha Domini celebrauit, et castellum in gyro ipsius monasterii ex ligno et lapide conficere cepit. Et antequam ad Conadam pergeret, per omne regnum suum litteras misit, ut episcopi, abbates et abbatisse breues de honoribus suis, quanta mansa quisque haberet, ad [1 1Kb] futuras Kalendas Maii deferre curarent, uasalli autem dominici comitum beneficia, et comites uasallorum beneficia inbreuiarent, et predicto placito edium breues inde deferrent, et de centum mansis unum haistaldum [f 1Kb] et de mille mansis unum carrum cum duobus bobus predicto placito [2 1Kb] cum aliis exeniis que regnum illius admodum grauant, ad Pistas  mitti precepit, quatenus ipsi haistaldi castellum, quod ibidem ex ligno et lapide fieri precepit, excolerent et custodirent. Lotharius, mittens ad eum sed et ad Hludowicum, petiit, ut in suo regno nullum impedimentum ei facerent, donec ipse Roma rediret. A Carolo autem nullam firmitatem accepit, sed a Hludowico sicut dicitur firmitatem inde suscipiens, Romam perrexit, locuturus prius cum Hludowico fratre suo imperatore, ut tunc, si posset, per eum apud Adrianum papam obtineret, quatenus Theutbergam reiiceret et Waldradam resumeret, ipsamque Theutbergam post se Romam ire precepit; sed ut dicebatur, Hludowicus imperator ab obsessione Sarracenorum pro fratris sui petitione non debuisset discedere, cui amplius quam ducentas naues rex Grecorum in  auxilium contra eosdem Sarracenos festinato mittebat. Lotharius iter, quod tempore inconuenienti, scilicet mense Iunio, causa uxorum suarum in parte Rome ceperat, contendens perficere, usque Rauennam  uenit, ubi missos fratris sui obuios habuit, per quos ei contradixit, ut nec in antea procederet, nec diutius in eodem regno immoraretur, sed ad suum regnum rediret, et tempore commodo et opportuno loco simul conuenirent, et de quibus uellet cum eo satageret. Lotharius autem Romam rediens, a latere ad suum fratrem in Beneuentum usque peruenit, et apud eum per Engelbergam multis petitionibus et muneribus atque inconuenientiis obtinuit, ut ipsa Engelberga cum eo usque ad monasterium sancti Benedicti, quod in monte Cassino situm est, rediret. Quo etiam Adrianum papam eidem Engelberge et sibi ex iussione imperatoris uenire fecit, et apud eum, datis illi multis muneribus, per ipsam Engelbergam obtinuit, ut idem papa illi missam cantauerit, et sacram  communionem hac conuenientia ei donauerit, si, postquam Nicolaus papa Waldradam excommunicauit, nullum cum ea contubernium uel carnalis copule mercimonium quin nec conloquium quoddam habuerit. Ipse autem infelix, more Iude, simulata bona conscientia et impudenti fronte, eamdem sacram communionem sub hac conuentione accipere non pertimuit nec recusauit; sed et sui fautores cum eo ab ipso papa percepere communionem, inter quos et Guntharius, auctor et incentor huius publici adulterii, communionem inter laicos ab eodem Adriano papa accepit, data illi prius coram omnibus professione, que ita habetur:

»Profiteor ego Guntharius coram Deo et sanctis  eius uobis, domino meo Adriano, summo pontifici et uniuersali pape, ac uenerandis tibi subditis episcopis reliquoque conuentu, quoniam iudicium depositionis in me a domno Nicolao canonice latum non reprehendo, sed humiliter porto. Unde nec ulterius sacrum ministerium contingere presumo, nisi per misericordiam mihi subuenire uolueritis, nec aliquando contra sanctam Romanam Ecclesiam aut eius pontificem aliquod scandalum uel quidquam aduersi mouere uolo, sed deuotum me eidem sancte matri Ecclesie eiusque presuli exhibere atque obedientem permanere protestor. Ego Guntharius huic professioni a me facte manu propria subscripsi. Data Kalendas Iulii, indictione 2; in ecclesia sancti Saluatoris [a 1Kb] , que est in monasterio sancti Benedicti  in Cassino.«

Accipiens autem isdem papa a Gunthario consistente inter laicos hanc professionem, relectam inter laicos ab ipso publice coram omnibus, dixit illi:  Et ego tibi concedo laicam communionem, ea conditione, ut ita, quandiu uixeris, obserues, sicut modo professus fuisti.

Engelberga denique redeunte ad suum [1 1Kb] imperatorem, Adrianus papa Romam reuersus est, quem e uestigio Lotharius est prosecutus. Et Adriano papa Romam ingrediente, Lotharius ad ecclesiam beati Petri uenit, ubi nullum clericum obuium habuit, sed tantum ipse usque ad sepulcrum sancti Petri cum suis peruenit, indeque solarium secus ecclesiam beati Petri mansionem habiturus intrauit; quem nec etiam scopa mundatum inuenit. Putauitque in crastina, subsequente uidelicet dominica---nam sabbato ad basilicam sancti Petri peruenit---sibi cantari debere missam; sed a prefato pontifice hoc obtinere  non potuit. Inde secunda feria Romam ingrediens, in palatio Lateranensi cum ipso apostolico prandidit, et datis ei muneribus in uasis aureis et argenteis, obtinuit, ut ei ipse pontifex lenam [2 1Kb] [b 11Kb] et palmam ac ferulam daret, sicut et fecit. Que munera ita ipse et sui interpretati sunt, uidelicet ut per lenam de Waldrada reuestiretur, per palmam uictorem se in his que ceperat demonstraret, per ferulam episcopos sue uoluntati resistentes obsistendo distringeret. Sed aliter ab eodem papa et Romanis fuere disposita; nam idem pontifex Formosum episcopum et alium etiam cum eo episcopum in has Galliarum partes mittendos disposuit, ut cum pluralitate episcoporum de his que Lotharius petebat tractarent, et illi Kalendis Martii, que inuenta forent, in synodo renuntiarent,  quam Rome in ipsis Kalendis Martii denuntiauit, quo etiam quatuor episcopos ex regno Hludowici, regis Germanie, cum ipsius legatis, et quatuor episcopos ex regno Karoli cum eius legatis [3 1Kb] , et quosdam episcopos ex regno Lotharii epistolis [4 1Kb] suis hac conditione uenire precepit, ut que in synodo uel examinanda uel gerenda forent, in personis aliorum confirmarent, tam ex occidentalibus partibus quam ex orientalibus. Unde missos suos, quos nuper Constantinopolim pro contentione quam orientales cum Nicolao papa habebant, miserat, tunc uenturos separabat.

Lotharius [5 1Kb] uero Roma letus promouens, usque Lucam ciuitatem uenit, ubi febre corripitur, et grassante  clade in suos, quos in oculos suos [6 1Kb] coaceruatim mori conspiciebat, sed iudicium Dei intelligere nolens, usque Placentiam 8 Idus Augusti peruenit; ibique dominica die superdiurnans, circa horam  nonam inopinate exanimis pene effectus est et obmutuit [1 1Kb] , atque in crastina [2 1Kb] , hora diei secunda, moritur, et a paucis suorum qui a clade remanserant, in quodam monasteriolo secus ipsam ciuitatem terre mandatur. Quod Carolus apud Siluanectis [3 1Kb] ciuitatem degens---ubi tam ipse quam et uxor sua [4 1Kb] thesauros, quos in quibuscunque rebus habuerant, per loca sancta in suam eleemosynam dispensantes, a Pistis reuersi, Domino de cuius manu illos acceperant, reddiderunt---non incerto comperiens nuntio, ab ipsa ciuitate mouens, Attiniacum uenit; ubi a quibusdam episcopis, sed et [5 1Kb] ab aliquibus primoribus regni quondam Lotharii missos [6 1Kb] directos suscepit, ut ibi resideret, et in regnum quod Lotharii fuerat non intraret, donec frater suus Hludowicus,  rex Germanie, ab expeditione hostili de Winidis [7 1Kb] , cum quibus presenti et preterito anno sepe cominus sui congredientes, aut nichil aut parum utilitatis egerunt, sed [8 1Kb] damnum maximum retulerunt, reuerteretur. [9 1Kb] Petierunt ergo, ut in palatio Ingiliheim residens, ad eum missos suos dirigeret, et ei mandaret, ubi [10 1Kb] et quando simul conuenirent et de regni ipsius diuisione tractarent; plures autem saniori consilio illi mandauerunt, ut, quantocius commode [11 1Kb] posset, usque Mettis [12 1Kb] prosperare satageret, et ipsi tam in itinere quam ad ipsam ciuitatem ei occurrere maturarent. Quorum consilium Carolus acceptabilius et [Aim. sibi] salubrius esse intelligens, iuxta eorum suggestionem agere festinauit. ueniens ergo [13 1Kb] usque uiridunum, plurimos de eodem regno, sed et  Hattonem [14 1Kb] , ipsius ciuitatis episcopum, et [15 1Kb] Arnulphum, Tullensis urbis episcopum, sibi se commendantes suscepit; indeque Mettis Nonas Septembris ueniens, Aduentium, ipsius ciuitatis presulem, et Franconem, Tungrensem episcopum, cum multis aliis in sua commendatione suscepit; sicque 5 Idus ipsius mensis ab episcopis qui adfuerunt, ceuntibus omnibus in basilica beati Stephani, hec que sequuntur, denuntiata et gesta fuere hoc modo:

»Anno incarnationis Dominice 869 [16 1Kb] , indictione [a 1Kb]  secunda, [5 1Kb] Idus Septembris, Mettis ciuitate in ecclesia sancti Stephani martyris, hec que sequuntur capitula Aduentius, episcopus ipsius ciuitatis, coram rege et episcopis qui adfuerunt, publice populo [Aimon.  add. et] scripto et uerbis denuntiauit:

»uos scitis [id. add. fratres], et multis in plurimis regnis est cognitum, quantos et quales euentus tempore senioris nostri quem hactenus habuimus, pro causis notissimis communiter sustinuimus, et quanto dolore quantaque angustia de illius infausta morte nuper cordibus perculsi sumus. Unde unicum refugium et singulare [17 1Kb] ac salubre consilium, rege et principe nostro destituti ac desolati, nobis omnibus esse considerauimus, ut ieiuniis et orationibus ad eum nos conuerteremus, qui est adiutor in opportunitatibus, in tribulatione, et cuius est consilium, cuiusque est [18 1Kb] regnum, et ut scriptum est, »cui uoluerit dabit illud« et in cuius manu sunt corda regum, et facit unanimes habitare in domo, soluens medium  parietem et faciens utraque unum; deprecantes ipsius misericordiam, ut daret nobis regem ac principem secundum cor suum, qui in iudicio et in iustitia nos in omni ordine et protectione [19 1Kb] regeret, saluaret atque defenderet [20 1Kb] iuxta uoluntatem eius, et corda omnium nostrum unanimiter ad eum declinaret atque uniret, quem ipse ad salutem [21 1Kb] et profectum nostrum prescitum et electum atque predestinatum habebat [22 1Kb] secundum misericordiam suam. Quia denique uoluntatem Dei, qui [23 1Kb] uoluntatem timentium se facit, et deprecationes eorum exaudit, in concordi unanimitate [24 1Kb] nostra uidemus hunc regni huius heredem esse legitimum, cui nos sponte commisimus, dominum uidelicet et [25 1Kb] presentem regem ac principem nostrum Carolum, ut nobis presit et prosit, uidetur  nobis, si placet uobis, ut, sicut post illius uerba [26 1Kb] uobis manifestabimus, signo certissimo demonstremus, quia [27 1Kb] illum a Deo electum et nobis datum principem credimus [28 1Kb] , et [29 1Kb] ut eidem largitori Deo ex suis beneficiis non simus ingrati, sed gratiarum actiones illi referentes, oremus [30 1Kb] , quatenus et eum nobis [id. add. datum principem] ad salutem et defensionem sancte sue Ecclesie, et ad auxilium atque profectum omnium nostrum, cum salute et [31 1Kb] pace atque tranquillitate nobis conseruet diutius, et nos fideli deuotione illi obsequentes atque optata  saluatione [32 1Kb] fruentes, sub illius administratione in suo gubernet seruitio. Et [33 1Kb] si illi placet, dignum ipsi et necessarium nobis fore [34 1Kb] uidetur, ut ex eius ore audiamus, quod a Christianissimo rege fideli et  unanimi [1 1Kb] in seruitio illius populo, unicuique in ordine suo, conuenit audire ac [2 1Kb] deuota mente suscipire.«

Post hec Carolus rex hec que sequuntur per se in eadem ecclesia cunctis qui adfuerunt denuntiauit dicens [3 1Kb] : »Quia, sicut isti uenerabiles episcopi unius ex ipsis uoce dixerunt, et certis indiciis ex uestra [4 1Kb] unanimitate monstrauerunt, et uos acclamastis, me Dei electione ad uestram saluationem et protectionem [5 1Kb] ac regimen atque gubernationem huc aduenisse, sciatis, me honorem et cultum Dei atque sanctarum ecclesiarum Domino adiuuante conseruare, et unumquemque uestrum secundum sui ordinis dignitatem et personam iuxta meum scire et posse honorare et saluare, et honoratum et [6 1Kb] saluatum tenere uelle, et  unicuique in suo ordine secundum sibi competentes leges [7 1Kb] , tam ecclesiasticas quam mundanas, legem et iustitiam conseruare, in hoc ut honor regius et potestas ac debita obedientia, atque adiutorium ad regnum mihi a Deo datum continendum et defensandum [8 1Kb] , ab uno quoque uestrum secundum suum ordinem et dignitatem atque possibilitatem mihi exhibeatur, sicut uestri antecessores fideliter, iuste et rationabiliter meis antecessoribus exhibuerunt.« At [9 1Kb] post hec [10 1Kb] Hincmarus, Rhemorum episcopus [11 1Kb] , hec que sequentur [12 1Kb] capitula, iubente ac postulante Aduentio, ipsius episcopo ciuitatis, et ceteris episcopis Treuerorum prouincie, Hattone [13 1Kb] scilicet, ecclesie uiridunensis episcopo, et Arnulfo, Tullensis [14 1Kb] "ciuitatis episcopo, coherentibus [15 1Kb] prouincie  Rhemorum episcopis, coram reliquis [16 1Kb] episcopis et rege, cunctisque qui adfuerunt in eadem ecclesia, publice denuntiauit:

»Ne alicui forte uideatur incongrue ac presumptuose, me ac prouincie nostre uenerabiles cepiscopos [17 1Kb] facere, quoniam de altera prouincia ordinationi et causis huius prouincie nos immiscemus, sciat nos contra canones sacros non agere, quoniam Rhemensis et Treuerensis ecclesie in hac regione Belgica cum sibi commissis ecclesiis sorores et comprouinciales habentur, sicut auctoritas ecclesiastica et antiquissima demonstrat consuetudo, ac per hoc unanimi consensu et synodalia iudicia exercere, et que a sanctis Patribus constituta sunt, debent concorditer custodire, hac priuilegii conditione seruata,  ut qui prior de Remensi et Treuerensi episcopo fuerit ordinatus, prior etiam habeatur. Et lex diuinitus inspirata [18 1Kb] precipit, dicens: Si transieris per messem amici tui, colligens spicas manu, confricabis ad manducandum. Falcem [19 1Kb] autem non mittas, uel  falce non metas [a 1Kb] . Messis est populus, ut Dominus demonstrat in Euangelio [b 1Kb] , dicens: Messis quidem multa est, operarii autem pauci; rogate ergo dominum messis, ut mittat operarios in messem suam. Quia uos pro uestris [20 1Kb] episcopis debetis orare, ut [21 1Kb] uobis digna possimus loqui. Messis autem [22 1Kb] amici est populus in prouincia alteri metropolitano commissa; unde uos hortando, quasi manum operis confricando, ad Dei uoluntatem et uestram [Aimon. add. salutem] in corpus unitatis Ecclesie ualemus et debemus traiicere, in parochianos autem prouinciarum aliis metropolitanis commissarum falcem iudicii non mittimus, quia nec est unde, nec nostrum esse consideremus [23 1Kb] . Est et alia causa, quia isti et [24 1Kb] uenerabiles domni et fratres nostri, prouincie istius episcopi,  non habentes metropolitanum episcopum, exiguitatem nostram sic in suis, sicut et in specialibus nostris causis, nos fraterna caritate iubent et commonent agere. Est [25 1Kb] ita domni fratres?« Et responderunt ipsi episcopi: Ita est.

»Preter ea, que domnus episcopus et frater noster Aduentius uobis ex sua et ceterorum suorum ac nostrorum fratrum et uenerabilium episcoporum uoce dixit, in hoc etiam animaduertere potestis, uoluntatem Dei esse, ut presens domnus et rex noster, qui in parte [id. add. regni] quam hactenus tenet et tenuit, et nobis ecclesiisque nostris et populo sibi commisso utiliter preest ac prefuit, et salubriter prodest et profuit, inde ad hunc locum Domino ducente peruenerit, quo [26 1Kb] etiam [27 1Kb] uos eius inspiratione  confluxistis, et ipsi uos sponte commendastis, cuius instructione [28 1Kb] animata omnia in arca Ne significantia [29 1Kb] Ecclesie unitatem nullo cogente conuenerunt. Quia sancte memorie pater suus, domnus Hludowicus, pius imperator Augustus [30 1Kb] , ex progenie Ludoici [31 1Kb] , regis Francorum inclyti, per beati Remigii apostolicam et [32 1Kb] catholicam predicationem cum integra gente conuersi, et cum tribus Francorum millibus, exceptis paruulis et mulieribus [id. add. in] uigilia sancti Pasche [33 1Kb] in Remensi metropoli baptizati et celitus sumpto chrismate, unde adhuc habemus, peruncti et in regem sacrati, exortus per beatum Arnulphum, e cuius carne [34 1Kb] idem Hludowicus pius Augustus originem duxit carnis, et a Stephano, papa Romano, ante sancte Dei genitricis et  semper uirginis [35 1Kb] Marie altare Remis [36 1Kb] in imperatorem est coronatus, et demum factione quorumdam terreno imperio destitutus, in predictam regni partem [37 1Kb] unanimitate episcoporum et fidelis populi ante sepulcrum sancti Dionysii, eximii martyris [38 1Kb] ,  Ecclesie sancte est redditus, et in hac domo ante hoc altare protomartyris Stephani, cuius [1 1Kb] nomen interpretatum resonat »coronatus,« per Dei sacerdotes acclamatione fidelis populi, sicut uidimus qui adfuimus, corone [2 1Kb] regni est imperioque [3 1Kb] restitutus. Et quia, ut in historiis sacris legimus, reges, quando regna obtinuerunt, singulorum regnorum sibi diademata imposuerunt, non incongruum uidetur uenerabilibus episcopis [4 1Kb] , si uestre unanimitati placet, ut in obtentum [5 1Kb] regni, unde uos [6 1Kb] ad illum [id. add. sponte] conuenistis et uos ei commendastis [7 1Kb] , sacerdotali ministerio ante hoc altare coronetur, et sacra unctione Deo consecretur. Quod si uobis placet, propriis uocibus consonate.« Et in hoc conclamantibus omnibus, dixit idem episcopus:  »Agamus ergo unanimiter Domino gratias, decantantes: Te Deum laudamus.

Et post hec ab episcopis [8 1Kb] cum benedictione sacerdotali est idem rex coronatus, indeque Florinkengas [9 1Kb] [a 1Kb] ueniens, que ordinanda sibi uisa sunt ordinauit; indeque in saltum Arduenne [10 1Kb] autumnali uenatione exercitandum se contulit. Hludowicus autem, frater eius, pacem sub quadam conditione apud Winidos obtinere procurauit, ad quam confirmandam filios suos cum marchionibus terre ipsius direxerat, ipseque [11 1Kb] infirmus in Ragenisburg ciuitate remansit. Et mittens missos suos ad Carolum, mandauit illi de firmitatibus que inter eos facte fuerunt, sed et de portione regni quodam Lotharii; unde Carolus illi congruam responsionem  mandauit.

Interea Basilius, quem Michel, Grecorum imperator, sibi in consortem [12 1Kb] imperii asciuerat, eumdem Michelem dolo interfecit, et imperium sibi asciuit. Qui patricium suum ad Bairam [13 1Kb] cum 400 [14 1Kb] nauibus miserat, ut et Hludowico contra Sarracenos ferret suffragium, et filiam ipsius Hludowici a se desponsatam de eodem Hludowico susciperet et illi [15 1Kb] in coniugio sibi [16 1Kb] copulandam duceret. Sed quadam occasione interueniente, displicuit [17 1Kb] Hludowico dare filiam suam patricio; unde idem patricius molestus, Corinthum rediit, et reuertente Hludowico ab obsidione Sarracenorum de partibus Beneuentanis, iidem Sarraceni de Baira [18 1Kb] egredientes, et hostem Hludowici post tergum sequentes,  plus quam duo millia caballorum ipsius hostis predati sunt, et cum eisdem caballis duos ex se ipsis  ordinantes cuneos, ad ecclesiam sancti Michelis in monte Gargano perrexerunt, et clericos [19 1Kb] eiusdem ecclesie multosque alios qui ad orationem illuc conuenerant depredantes, cum multa spolia [20 1Kb] ad sua redierunt. Quod factum [21 1Kb] ualde imperatorem atque apostolicum, sed et Romanos, turbauit.

Hludowicus, Hludowici regis Germanie filius, cum Saxonibus contra Winidos qui in regionibus [22 1Kb] Saxonum sunt, bellum committens, cum multa strage hominum ex utraque parte quoquomodo uictoriam est adeptus [b 1Kb] indeque reuersus [Id., a. I. prospere est r.]. Rotlandus [c 1Kb] , Arelatensis archiepiscopus, abbatiam sancti Cesarii [d 1Kb] apud Hludowicum imperatorem et Engelbergam non uacua manu adeptus, in insula Camaria nimis undecumque ditissima [23 1Kb] , in  qua res ipsius abbatie plurime coniacent, et in qua portum Sarraceni habere solebant, castellum opere tumultuario de sola terra edificans, audito Sarracenorum aduentu, in illud satis inconsulte intrauit; et appellentibus [24 1Kb] ad ipsum castellum Sarracenis, amplius quam 300 suorum interfectis, ab eisdem Sarracenis est captus, et in eorum naue [25 1Kb] deductus est ac religatus. Unde 150 libris argenti et 150 mantellis et 150 spatis et 150 mancipiis, preter illa [26 1Kb] que in placito data sunt, ad redemptionem eius concessis [27 1Kb] , interea idem episcopus in nauibus moritur 13 Kalend. Octobris. Sarraceni autem ingeniose accelerantes de redemptione illius, quasi non possent ibi amplius immorari, si illum uellent recipere, redemptores illius redemptionem pro eo  dare accelerarent edicunt; quod et factum est. Et Sarraceni, suscepta omni redemptione, miserunt eumdem episcopum sedere [28 1Kb] in cathedra, indutum uestimentis sacerdotalibus cum quibus captus fuerat, et uelut pro honore deportauerunt eum in terra a nauibus. Redemptores autem illius uolentes cum eo colloqui [29 1Kb] et congratulari ei, inuenerunt eum mortuum; quem cum maximo luctu exportantes, sepelierunt eum [30 1Kb] 10 Kalendas Octobris in sepulchro quod sibi ipse parauerat.

Salomon, dux Britonum, pacem cum Nortmannis in Ligeri residentibus fecit, et uinum partis sue de pago Andegauensi cum Britonibus suis collegit. Hugo [e 1Kb] abba et Gauzfridus cum Transsequanis, confligentes cum Nortmannis in Ligeri residentibus, 60  circiter inde interfecerunt; et capientes quemdam apostatam monachum, qui relicta Christianitate se  Nortmannis [1 1Kb] contulerat, et nimis Christianis infestus erat, decollari fecerunt [2 1Kb] . Carolus uero ciuitates Transsequanas [3 1Kb] ab incolis firmari rogauit, Cinomannis scilicet ac Turonis, ut presidio contra Nortmannos populis esse possent. Nortmanni [a 1Kb] autem hoc audientes, multam summam argenti, frumenti quoque et uini ac animalium ab incolis terre ipsius quesierunt, ut cum eis pacem facerent.

Carolus in uilla Duciaco 6 Idus Octobris certo comperiens, obisse Hirmentrudem uxorem suam 2 Non. Octobris in monasterio sancti Dionysii, ubi et sepulta est, exequente Bosone, filio Buuini quondam comitis, hoc missaticum apud matrem et materteram suam Theutbergam, Lotharii regis relictam, sororem ipsius Bosonis nomine Richildem mox sibi  adduci fecit et in concubinam accepit; qua de re eidem Bosoni abbatiam sancti Mauritii cum aliis honoribus dedit, et ipse Aquis palatium eamdem concubinam secum ducens, festinare accelerauit, quatenus ibi residuos illius partis homines qui Lotharii fuerant, sicut ei mandauerant, in sua ditione susciperet, denuntians se abinde [Aimon., abinde in] palatium quod Gundulfi-uilla dicitur, in missa [4 1Kb] sancti Martini uenturum, ut de Prouincia et de superioribus partibus Burgundie ad se uenturos suscipiat. ueniens autem Aquis, nullum obtinuit quem ante non habuit, et inde, ut denuntiauerat, ad Gundulfi uillam peruenit, ubi missos Adriani pape, Paulum et Leonem episcopos, suscepit cum epistolis [b 1Kb] missis sibi et presulibus ac regni primoribus in his Galliarum  partium regionibus consistentibus. In quibus continebatur, ut regnum quondam regis Lotharii, quod Hludowico imperatori, spiritali filio eius, hereditario iure debetur [5 1Kb] , et quod ad eum post mortem ipsius Lotharii rediit, uel homines in eo degentes, mortalium nullus inuaderet, nullus commoueret, nullus ad se conaretur inflectere; quod si quis presumeret, non solum per sue auctoritatis ministerium infirmaretur, uerum etiam uinculis anathematis obligatus, nomine Christianitatis priuatus, cum diabolo [Id. add. omnino] locaretur. Et si quis de episcopis tam nefarie temeritatis auctorem uel tacendo fugeret [6 1Kb] , uel non resistendo consentiret, non iam pastoris sed mercenarii nomine se nosset fore censendum; et quia iam non pertineret ad eum [7 1Kb] de  ouibus, non pertineret [8 1Kb] consequenter de pastoralibus  dignitatibus. Cum quibus episcopis et missus Hludowici imperatoris uenit, nomine Boderadus, de his nichilominus satagens. Carolus autem, absolutis apostolici et imperatoris missis, deceptus uanis suasionibus falsorum missorum, qui ei suggerebant, quod frater suus Hludowicus uicinus [9 1Kb] morti foret, iter in Elisacias [10 1Kb] partes arripuit, ut Hugonem Liutfridi filium, et Bernardum [11 1Kb] Bernardi filium obtineret, sicut et fecit. Indeque Aquis ueniens [12 1Kb] , ibidem natiuitatem Domini celebrauit.



DCCCLXX.

Inde ad Rorici Nortmanni colloquium apud Nouiomagum palatium perrexit, quem sibi federe copulauit. Et in die festiuitatis Septuagesime predictam concubinam suam Richildem desponsatam  atque dotatam in coniugem sumpsit, et insperate [13 1Kb] a fratre suo Hludowico, Germanie rege, sibi nuntiantes missos accepit, ut si quantocius [14 1Kb] Aquis nos egrederetur et regnum quondam Lotharii penitus non desereret, idemque regnum, sicut Lotharii homine tempore obitus eius habebant, eis tenere pacifice non concederet, sine ulla retractione illum bello appeteret. Unde inter eos missis discurrentibus, eo usque causa perducta est, ut inter utrumque [15 1Kb] huiusmodi sacramenta fierent:

»Sic promitto ex parte senioris mei illius [16 1Kb] [c 1Kb] , quod senior meus ille [17 1Kb] fratri suo illi [18 1Kb] regi talem portionem de regno Lotharii regis consentit habere, qualem aut ipsi iustiorem et equiorem [19 1Kb] aut communiter  [20 1Kb] fideles eorum inter se inuenerint, nec eum in ipsa portione, uel in regno quod antea tenuit, per aliquam fraudem uel subreptionem decipiet aut forsconsiliabit [21 1Kb] , si frater suus ille [22 1Kb] eamdem firmitatem et fidelitatem, quam ex parte senioris mei illius [23 1Kb] habeo promissam, frater suus ille [24 1Kb] seniori meo ex sua parte quamdiu uixerit inuiolabiliter seruet [25 1Kb] .«

Et hac in firma firmitate patrata, Carolus Aquis egrediens, uno itinere Compendium uenit, [26 1Kb] ibique Pascha Domini celebrauit; indeque mense Maio ad Attiniacum palatium uenit, ubi et duodecim missos fratris sui Hludowici pro diuisione regni accepit, qui superciliose tam de sanitate corporis Hludowici quam de prosperitate---quia Restitium Winidum, sibi  diutino tempore infestissimum, tam dolo quam bello  captum uicerat---elati [1 1Kb] , minus debito sacramenta inter eos facta duxere seruanda. Que diuisio multifarie multisque modis hinc et illinc agitata, et per diuersos missos alterutrum directa, ad hunc finem ex Caroli mandato peruenit, ut in illud regnum quod inter eos secundum sacramenta prestita diuidendum erat, pacifice conuenirent, et sicut illi cum consensu et unanimitate communium fidelium ipsorum inuenirent, secundum sacramenta inter eos prestita illud regnum diuiderent. Interea postquam [2 1Kb] de multis causis [3 1Kb] impetitus, precipue autem de subiectione [4 1Kb] regie potestatis [5 1Kb] et inobedientia erga suum archiepiscopum, Hincmarus Laudunensis episcopus, ut se ab impetitis expediret, in synodo [a 2Kb] episcoporum decem prouinciarum  libellum propria manu subscriptum porrexit, hec continentem:

»Ego Hincmarus, ecclesie Laudunensis episcopus, amodo et deinceps domno seniori meo, Carolo regi [Aimon. add. sic.], fidelis et obediens ero secundum ministerium meum, sicut homo suo seniori, et episcopus [6 1Kb] quilibet suo regi esse debet, ac priuilegio Hincmari, metropolitani prouincie Remorum ecclesie, secundum sacros canones et decreta sedis apostolice promulgata [id., a. ex sacris canonibus p.] pro scire et posse me obedire uelle [7 1Kb] profiteor.«

Carolomannus etiam, Caroli regis filius et plurimorum monasteriorum pater, reputatus, quoniam insidias infideliter erga patrem suum moliebatur, abbatiis priuatus, in Siluanectensi ciuitate est custodie  mancipatus.

 Carolus [id. add. rex] missos suos, Odonem scilicet, Beluagorum [8 1Kb] episcopum, et Odonem atque Harduinum comites, ad fratrem suum Hludowicum ad Franconofurt dirigens, petiit ut ad regnum Lotharii diuidendum simul conuenirent; ipseque Pontigonem petens, ibi [9 1Kb] missos fratris sui accepit, nuntiantes illi, ut ad Heristallium pergeret, et frater suus Hludowicus ad Marsnam uenturus foret, et in meditullio eorumdem locorum Kalendas Augusti colloquerentur, et unusquisque eorum quatuor episcopos et decem consiliarios et inter ministeriales et uassallos triginta tantummodo ad idem colloquium ducerent. Quo Hludowicus dum pergeret, ad Flamereshem in pago Ribuario uenit, et de quodam solario uetustate confecto sub lignis fractis cum  quibusdam suorum [10 1Kb] cecidit, et aliquantulum naufragatus [11 1Kb] [b 1Kb] , in breui conualuit; indeque Aquisgrani peruenit. Et discurrentibus inter utrosque fratres et reges missis, tandem u Kalendas [12 1Kb] Augusti ad locum colloquii conuenerunt, et hoc modo regnum [13 1Kb] Lotharii inter se diuiserunt. Et hec est diuisio quam sibi Hludowicus accepit:

Coloniam [c 1Kb] , Treuiris, Uttrecht, Strastburg [14 1Kb] , Basulam; abbatiam Suestre [15 1Kb] [d 1Kb] , Berch, Niu-Monasterium [e 1Kb] , Castellum [f 1Kb] , Indam [g 1Kb] , sancti Maximini [h 1Kb] , Ephterniacum [i 1Kb] , Horream [i 1Kb] , sancti Gangulfi [k 1Kb] , Fauerniacum [l 1Kb] , Pollemniacum [m 1Kb] , Luxoium [n 1Kb] , Luteram [16 1Kb] [o 1Kb] , Balmam [p 1Kb] , Offonis uillam [q 1Kb] , Meleni monasterium [r 1Kb] , sancti Deodati [s 1Kb] , Bodonis monasterium [t 1Kb] , Stiuagium [u 1Kb] , Romerici montem [u 1Kb] , Morbach [xyz 1Kb] , sancti  Gregorii, Mauri monasterium [xyz 1Kb] , Eboresheim [xyz 1Kb] [17 1Kb] . Hoinowa [1 1Kb] [a 1Kb] ,  Masonis monasterium [b 1Kb] , Hoinborch [2 1Kb] [c 1Kb] , sancti Stephani [3 1Kb] Strastburch [d 1Kb] , Erenstein [4 1Kb] [e 1Kb] sancti Ursi in Salodoro [f 1Kb] , Grandiuallem [g 1Kb] , Altam petram [h 1Kb] , Lustenam [5 1Kb] [i 1Kb] , uallem Cluse [i 1Kb] , Castellum Carnonis [k 1Kb] [6 1Kb] , Heribodesheim [l 1Kb] [7 1Kb] , abbatiam de Aquis [m 1Kb] , Henchirche [n 1Kb] , Augstchirche [n 1Kb] ; comitatus Testrabant [8 1Kb] , Batua [9 1Kb] , Hattuarias [o 1Kb] Masau [10 1Kb] [p 1Kb] subterior de ista parte, item Masau [11 1Kb] superior quod de illa parte est, Liugas [q 1Kb] quod de ista parte est, districtum Aquense, districtum Trectis [r 1Kb] , in Ripuarias comitatus quinque [s 1Kb] Megenensium [t 1Kb] , Bedagowa [u 1Kb] , Nitachowa [u 1Kb] , Sarachowa subterior [x 1Kb] , Blesitchowa [y 1Kb] , Selme [z 1Kb] , Albechowa [aa 1Kb] , Suentisium [bb 1Kb] , Calmontis [cc 1Kb] , Sarachowa superior [dd 1Kb] , Odornense [ee 1Kb] quod Bernardus habuit, Solocense [ff 1Kb] , Basiniacum [gg 1Kb] , Elischowe [12 1Kb] [hh 1Kb] ,  Warasch [13 1Kb] [ii 1Kb] , Scudingum [ii 1Kb] , Emaus [kk 1Kb] , Basalchowa [14 1Kb] [ll 1Kb] , in Elisatio comitatus duos [mm 1Kb] , de Frisia  duas partes [nn 1Kb] de regno quod Lotharius habuit. Super istam diuisionem propter pacis et caritatis custodiam superaddimus istam adiectionem: ciuitatem Mettis cum abbatia sancti Petri et sancti Martini et comitatu Moslensi [oo 1Kb] , cum omnibus uillis in eo consistentibus, tam dominicatis quam et uassallorum; de Arduenna sicut flumen Urta [15 1Kb] [pp 1Kb] surgit inter Bislanc [qq 1Kb] et Tumbas, ac decurrit in Mosam, et sicut recta uia [rr 1Kb] pergit in Bedensi, secundum quod communes nostri missi rectius inuenerint---excepto quod de Condrusto [ss 1Kb] est ad partem orientis trans Urtam---et abbatias Prumiam et Stabolau, et omnibus uillis dominicatis et uassalorum.

Et hec est diuisio quam Carolus de eodem regno sibi accepit: Lugdunum, uesontium, uienna, Tungris,  Tullum, uiridunum, Cameracum, uiuarias [tt 1Kb] , Ucetiam [16 1Kb] [uu 1Kb] , Montem-falconis [uu 1Kb] , sancti Michelis [xx 1Kb] ,  Gillini [1 1Kb] monasterium [a 1Kb] , sancte Marie in Bisantione, sancti Martini in eodem loco, sancti Augentii [b 1Kb] , sancti Marcelli [c 1Kb] , sancti Laurentii Leudensi [2 1Kb] [d 1Kb] , Sennonem [e 1Kb] , abbatiam Niellam [f 1Kb] , Molburium [3 1Kb] [g 1Kb] , Laubias [h 1Kb] , sancti Gaugerici [i 1Kb] , sancti Saluii [i 1Kb] , Crispinno [k 1Kb] , Fossas [l 1Kb] , Marilias [m 1Kb] Hunulficurt [4 1Kb] [n 1Kb] , sancti Seruatii [o 1Kb] , Maalinas [p 1Kb] , Ledi [q 1Kb] , Sunniacum [r 1Kb] , Antonium [s 1Kb] , Condatum [t 1Kb] , Mesrebecchi [5 1Kb] [u 1Kb] , Tidiuinni [6 1Kb] [u 1Kb] , Lutosa [x 1Kb] , Calmontis [y 1Kb] , sancte Marie in Deomant [z 1Kb] , Echa [aa 1Kb] , Andana [bb 1Kb] , Wasloi [cc 1Kb] , Altum-montem [dd 1Kb] ; comitatus Texandrum [ee 1Kb] , in Bracbanto comitatus quatuor [ff 1Kb] , Cameracencem [7 1Kb] [gg 1Kb] , Hainoum [hh 1Kb] , Lomensem [ii 1Kb] , in Hasbanio comitatus quatuor [ii 1Kb] , Masau superior de ista parte Mose, Masau subterior de ista [8 1Kb] parte, Liugas quod de ista parte est Mose et pertinet ad ueosatum [kk 1Kb] ,  Scarponinse [ll 1Kb] , uiridunense [mm 1Kb] , Dulmense [nn 1Kb] , Arlon [oo 1Kb] , Waurense [pp 1Kb] comitatus duos, Mosminse [qq 1Kb] , Castricium [rr 1Kb] , Condrust, de Arduenna sicut flumen Urta surgit inter Bislanc et Tumbas ac decurrit ex hac parte in Mosam, et sicut recta uia ex hac parte occidentis pergit in Bedensi, secundum quod missi nostri rectius inuenerint; Tullense, aliud Odornense [ss 1Kb] quod Tetmarus [9 1Kb] [tt 1Kb] habuit, Barrense, Portense [uu 1Kb] , Salmoringum [uu 1Kb] , Lugdunense, uiennense, uiuarias, Uccericium [xx 1Kb] , de Frisia tertiam partem.

Et in crastina, scilicet Iu Idus eiusdem mensis,  simul conuenerunt, et ualefacientes se, mutuo ab inuicem discesserunt, Hludowicus uidelicet Aquis rediens, et Carolus Liptinis uxorem suam obuiam sibi uenire iubens, partem ipsius regni quam accepit, sicut placuit sibi, diuisit, indeque per monasterium sancti Quintini ad Siluacum, et inde per Carisiacum Compendium ueniens, autumnalem uenationem in Cotie saltu exercuit.

Hludowicus lesionem contusionis, quam ex supradicto casu de solario perpessus fuerat, minus necessario curari a medicis sustinens, computrescentem carnem [10 1Kb] ab eisdem medicis secari fecit; unde et longiori quam sperauerat tempore in Aquis decubuit, ubi et pene desperatus, uix mortem euasit. Ibique apostolici Adriani missos, Ioannem et Petrum  cardinalem [11 1Kb] episcopos, itemque Ioannem ecclesie Romane presbyterum, sed et missos Hludowici [yy 1Kb] imperatoris, Wibodum [12 1Kb] scilicet episcopum et Bernardum comitem suscepit, sibi denunciantes, ut de regno Lotharii nepotis sui, quod fratri suo Hludowico imperatori debebatur, non presumeret [Aimon. se intro mittere p.]. Et in breui absolutos ad fratrem suum Carolum eos direxit, et ipse mox, ut aliquantulum conualuit, ad Reginisburg pergens, Restitium, Winidorum regulum, a Carolomanno per dolum nepotis ipsius Restitii captum et aliquandiu in custodia  detentum, post iudicium mortis [1 1Kb] excecari et in monasterium mitti precepit, suosque filios Hludowicum et Carolum ad se uenire precepit. Qui sentientes, satagente matre inclinatiorem esse uoluntatem patris erga Carolomannum quam erga se, ad illum uenire detrectauerunt. Hludowicus ad placitum suum quod in Franconofurd condixerat, ante quadragesime initium uenit, et satagentibus legatis, inter eum et filios suos utrinque facte sunt firmitates, ut usque [id. add. ad] futurum Maium mensem et ipsi ex parte patris securi manere possent, et illi uastationem regni quam inceperant dimitterent, et pacifice usque ad idem placitum degerent; et hoc ita patrato negotio, Hludowicus ad Reginisburg rediit.

Carolus, peracta autumnali uenatione, ad monasterium  sancti Dionysii, festiuitatem ipsius sancti celebraturus, perrexit; ubi ipsa die inter missarum solemnia prefatos apostolici missos cum epistolis ad se et ad episcopos regni sui directos terribiliter sibi regnum quondam Lotharii, quod fratri suo imperatori debebatur, interdicentibus, moleste suscepit. Et deprecantibus eisdem missis cum aliquantis fidelibus suis, Carolomannum filium a custodia ex Siluanectis ciuitate absoluit, et secum manere precepit; ipsos autem missos domni apostolici et imperatoris usque Remis deduci fecit. Et undique plurimos fidelium suorum illic conuenire faciens et per octo dies ibidem immorans, eosdem missos absoluit; postea legatos suos, Ansegisilum [a 1Kb] uidelicet presbyterum, monasterii sancti Michelis abbatem, et Lotharium [2 1Kb]  laicum [3 1Kb] , cum epistolis ad domnum apostolicum, sed et pannum ad altare sancti Petri de uestimentis suis aureis compositum cum duabus coronis aureis et gemmis ornatis misit, et ipse usque ad Lugdunum peruenit. Unde Carolomannus [4 1Kb] noctu a patre aufugiens, in Belgicam prouinciam uenit, et congregatis secum pluribus satellitibus ac filiis Belial, tantam crudelitatem et deuastationem secundum operationem Sathane exercuit, ut credi non possit nisi ab ipsis, qui eamdem depopulationem uiderunt atque sustinuerunt. Quod Carolus nimium egre tulit, non tamen iter suum deseruit, sed uiennam, in qua Berta uxor Gerardi erat, obsessurus quantocius adiit; nam Gerardus in altero morabatur castello; in qua obsidione circumiacentes regiones nimis fuere uastate.  Carolus autem ingeniose [5 1Kb] cogitans, magnam partem eorum qui in uienna erant sibi conciliauit; quod sentiens Berta, post Gerardum direxit, qui ueniens Carolo ciuitatem dedit [6 1Kb] , in qua idem rex uigilia natiuitatis Domini intrans, natiuitatem Domini celebrauit.



DCCCLXXI.

Carolus, uienna in potestate sua suscepta, a Gerardo sibi obsides dari pro aliis castellis suis missis tradendis cegit, et tribus nauibus Gerardo datis, per Rhodanum cum sua uxore Berta et mobilibus suis a uienna permisit abscedere, et ipsam uiennam Bosoni, fratri uxoris sue, commisit, ipseque per Autissiodorum et Senones ad monasterium sancti Dionysii quantocius prout potuit uenire maturauit. Quod audiens Carolomannus, cum suis complicibus  ad Mosomum perrexit, et ipsum castellum cum uillis circumiacentibus deuastauit; unde quatuor missos suos ficte ad patrem suum direxit, mandans quod sine honoribus ad illum, fidei sue credens, ueniret, et Deo et illi de quibus commiserat, satisfacere uellet, tantum ut de his qui cum eo erant, misericorditer tractaret, qualiter salui esse ualerent; non tamen a male cepto uel aliquantulum destitit. Carolus autem rex ad eumdem filium suum Carolomannum cum duobus illius missis---nam alios duos secum retinuit---Gauzlinum abbatem [7 1Kb] et Balduinum comitem, ipsius Carolomanni sororium, misit, mandans illi conuenientiam, qua ad eum secure posset uenire, si uellet. Ipse autem Carolomannus dolo se simulans ad patrem suum uenturum, alios  missos impossibilia querentes ad eum direxit, et ipse in partes Tullenses perrexit. Carolus autem iudicium querens de talibus, qui filium suum, scilicet diaconum et Ecclesie sancte ministrum a se Domino traditum, furati fuerunt, et tanta ac talia flagitia atque facinora et depopulationes in regno suo fecerunt; post iudicium uero [8 1Kb] mortis, omnia que illorum erant infiscari precepit, et ordinatis scaris que eumdem Carolomannum cum suis complicibus de regno propellerent, iudicium episcopale de illis expetiit. Et quoniam apostolus precepit cum huiusmodi nec cibum sumere, eosdem episcopi in quorum parochiis tanta mala commiserant, secundum sacros canones communione [b 2Kb] priuarunt, sicut in epistolis continetur, quas inde iuxta sacras regulas  ad alios episcopos transmiserunt. De Carolomanno autem, quia diocesios Senonensis [1 1Kb] erat diaconus, et post prestita per duas uices sacramenta de quibus [2 1Kb] periurus erat, sicut pater eius publica denuntiatione omnibus qui adfuerant intimare curauit, et tantam rebellionem et infidelitatem contra illum tantaque flagitia in regno suo commiserat, iudicium episcoporum ipsius prouincie expetendum decreuit. Deinde Carolus ad monasterium sancti Dionysii, imminente quadragesimali tempore, usque ad sanctum pascha ibidem immoraturus, regreditur [3 1Kb] , ubi et pascha Domini celebrauit.

Carolomannus, insequente se a patre post eum scara directa, Iurum [4 1Kb] transiit, et sicut in Belgicis et Gallicis regionibus egerat, mala cepta exsequi  non omisit. [5 1Kb] Hincmarus Laudunensis, nomine tantum episcopus, homo insolentie singularis, contra euangelicam ueritatem et apostolicam atque ecclesiasticam auctoritatem, contra regem rebellans, et in uicinos ac sibi commissos tam clericos quam laicos sine ulla reuerentia seuiens, et metropolitano suo se inde regulariter commonenti obedire contemnens, adeo et regem suum et archiepiscopum suum atque episcopos totius regni erga se commouit, ut rex synodum in mense Augusto apud Duciacum condiceret, quatenus de illius prauitatibus regulare ibi agitaretur iudicium. Ipse autem rex Carolus petentibus nepotibus suis, Hludowici fratris sui filiis Hludowico et Carolo, per uiridunum obuiam eis, locuturus cum illis, perrexit, et inde ad synodum in  Duciaco [a 1Kb] rediit.

Interea Hugo, abba monasterii sancti Martini, et Gozfridus cum ceteris Trans-Sequanis incaute adeuntes insulam Ligeris, in qua Nortmanni firmitatem suam habebant, cum maximo damno et multorum occisione uix euaserunt. Hincmarus uero tandem cum multa superbia in synodum uenit, in qua a rege Carolo secundum regulas ecclesiasticas porrecta petitione; de causis certissimis regulariter accusatus atque conuictus, depositionis iudicium regulare suscepit, sicut in gestis continetur ipsius synodi, quos eadem synodus per Actardum uenerabilem episcopum [b 1Kb] , qui eidem synodo interfuit, ad apostolicam sedem direxit.

 Predicti quoque nepotes regis in Duciacum uenerunt ad eum, petentes ut eos cum patre suo pacificaret; sed et missi Hludowici fratris sui ad eum uenerunt, postulantes ut obuiam illi secus Treiectum municipium ad colloquium illius ueniret, sicut et fecit, ducens secum missos nepotum suorum, qui ea que petierunt, apud patrem suum ex illorum uoce narrarent. Ubi etiam missos Carolomanni filii sui, interueniente Hludowico fratre suo, Carolus rex audiuit, et sicut antea sub conditione sue correctionis eum redire ad se inuitauit; que inuitatio nichil profecit. In quo aliquandiu colloquio Hludowicus et Carolus immorantes, aut parum aut nichil profecerunt; sicque ab inuicem in capite mensis Septembris separati, quisque ad sua repedare curauit; Hludowicus  scilicet ad Reginisburg [6 1Kb] perrexit, quia maximum damnum a nepote Resticii, qui principatum Winidorum post eum susceperat, habuit, in tantum ut markiones cum plurima turba suorum perdiderit, et terram quam in preteritis annis obtinuerat, perniciose amiserit. Carolus autem per Liptinas uersus Audriacam uillam uenandi gratia repedauit; in quo itinere missos ab Italia plurimorum suscepit, qui eum inuitabant Italiam ire, quoniam nepos suus Hludowicus in Beneuento ciuitate cum uxore et filia a Beneuentanis occisus foret. Qui per Remum [7 1Kb] ciuitatem pergens, usque uesontionem urbem peruenit. Carolomannus uero audiens patrem suum post se ire, suadentibus suis, ad illum conficta humilitate peruenit; quem pater quidem  recepit et secum manere precepit, usque dum ad suos fideles in Belgicam ueniret, et eorum consilio inueniret, qualiter eum honorare debuisset. Sed et Hludowicus, rex Germanie, audiens prefatum nepotem suum Hludowicum imperatorem mortuum, filium suum Carolum in terram quam ultra Iurum habebat direxit, ut quos posset sacramento ad eius fidelitatem constringeret, sicut et fecit.

Dum autem Carolus in uesontio moraretur, missi sui quos in Italiam premiserat, nuntiauerunt ei, quod ipse imperator Hludowicus uiueret et sanus corpore esset; nam Adalgisus cum aliis Beneuentanis aduersus ipsum imperatorem conspirauit, quoniam idem imperator factione uxoris sue eum in perpetuum  exilium deducere disponebat. Et cum idem Adalgisus noctu super ipsum imperatorem irruere disposuisset, isdem cum uxore sua et cum eis quos secum habebat, quamdam turrem ualde altam munitissimam ascendit, et ibi per tres dies cum suis se defendit; tandem episcopus ipsius ciuitatis obtinuit apud Beneuentanos, ut, acceptis ab eodem imperatore sacramentis, illum uiuum et sanum abscedere permitterent; iurauit autem ipse et uxor eius et filia eius ac omnes sui quos secum habebat, quia numquam uel nusquam pro eadem causa ullam uindictam aut per se aut per quemcunque de ipsa causa erga se perpetrata requireret, et numquam cum hoste in Beneuentanam terram intraret. Sicque egressus, per Spoletium uersus Rauennam iter arripuit, mandans apostolico  Adriano, ut obuiam illi in transitu itineris sui ueniret, quatenus de ipso sacramento illum et suos absolueret. Interea Landbertus cum alio Landberto, sentientes sibi reputari ab imperatore de his que in eum facta fuerant, ab eo discesserunt, et in partes Beneuenti, quia prefatus Adalgisus eis coniunctus erat, perrexerunt; quos idem imperator insequens, uxorem suam Rauennam, ubi placitum suum tenere disposuerat, direxit, et primores regni Italici ad eam uenire mandauit, ut de his que preceperat tractarent, donec ipse ab expeditione illa rediret. Sed quia Landbertos quos insecutus fuerat consequi non poterat, reuerti imperator quo disposuerat studuit. Carolus autem, audiens occasionem qua putabatur Hludowicus imperator occisus, et quia uiuus erat, a  uesontio recto itinere per Pontigonem et inde per Attiniacum usque ad Siluacum uenit, quo placitum cum suis consiliariis habuit, et eorum consilio Carolomannum iterum Siluanectis custodie mancipauit, et eius complices sacramento sue fidelitatis per singulos comitatus constringi precepit; sicque accipientibus senioratum quemcumque uellent de suis fidelibus, et in pace uiuere uolentibus, in regno suo habitare permisit. Deinde a Siluaco Compendium uenit, ibique natiuitatem Domini celebrauit anno Domini 872.



DCCCLXXII.

Compendio denique mouens, 13 Kalendas Februarii iter arripuit ad Monasterium [a 1Kb] , locuturus cum Rorico et Rodulpho Nortmannis, rediturus in initio  quadragesime iterum ad Compendium; et sabbato [1 1Kb]  ante palmas ad monasterium sancti Dionysii ueniens, ibi pascha Domini celebrauit. Post pascha obuiam Ingelberge imperatrici, sicut ei [2 1Kb] per suos missos mandauerat, ad sanctum Mauritium perrexit; sed non [3 1Kb] incerto comperiens nuncio, eamdem Ingelbergam apud Trientum cum Hludowico, rege Germanie, in [4 1Kb] mense Maio locuturam, a condicto deflexit itinere, et ad Siluacum uenit. Ibique Adalardus ex parte Hludowici fratris sui ueniens, petiit ut cum eodem fratre suo Hludowico locuturus, secus Treiectum ueniret, cum idem Hludowicus ad Reginisburg post emissam hostem cum Carolomanno, filio suo, aduersus Winidos, Aquis rediret. Carolus autem filio suo Hludowico Bosonem, fratrem uxoris eius, camerarium et hostiariorum magistrum constituens, cui  et honores Gerardi, comitis Bituricensis [b 1Kb] , dedit, eum cum Bernardo [c 1Kb] , itemque cum alio Bernardo markione, in Aquitaniam misit, et dispositionem ipsius regni ei commisit. Bernardo [d 1Kb] autem, Tholose comiti, post prestita sacramenta Carcasonem et Rhedas [e 1Kb] concedens, ad Tholosam remisit.

Predictus autem Hludowicus, rex Germanie, filios suos Hludowicum et Carolum ad se uocans, ut eos cum Carolomanno pacificaret, dolose illis minari [5 1Kb] fecit; sed et iidem filii sui et homines eorum dolose nichilominus Hludowico sacramenta prebuerunt. Et uolens idem Hludowicus pater, ut ipsi filii sui cum fratre illorum Carolomanno aduersus Winidos pergerent, obtinere non potuit; unde hostem quam magnam [6 1Kb] potuit, cum Carolomanno direxit, et ipse, ut  predictum est, apud Trientum cum Ingelberga loquens, partem regni Lotharii quam contra Carolum accepit, neglectis sacramentis inter eos pactis, sine consensu ac conscientia hominum quondam Lotharii qui se illi commendauerant [7 1Kb] , clam reddidit: unde utrimque sacramenta, prioribus sacramentis que cum fratre suo pepigerat diuersa et aduersa, inter eos sunt facta. Quibus patratis, Ingelberga missum suum ad Carolum direxit, mandans illi sicut prius, ut ad sanctum Mauritium illi occurreret. Carolus uero, compertis his que inter eam [8 1Kb] et fratrem suum acta fuerunt, noluit illuc ire, sed nuncios [9 1Kb] suos ad eam direxit, qui nichil certi ab ea ei renunciauerunt.

Adrianus papa, secundum quod Nicolaus decessor [10 1Kb]  eius disposuerat, missos suos, Donatum scilicet,  Ostiensem episcopum, et Stephanum, Nepesinum episcopum, et Marinum [1 1Kb] , diaconum sancte Romane ecclesie, ad Basilium imperatorem et ad filios eius, Constantinum et Leonem Augustos, Constantinopolim direxit, cum quibus et Anastasius, bibliothecarius Romane sedis, utriusque lingue, Grece [Aimon. add. scilicet] et Latine, peritus, perrexit. Et synodo congregata, quam octauam uniuersalem synodum illuc conuenientes appellauerunt, exortum schisma [2 1Kb] de Ignatii depositione et Fotii [3 1Kb] ordinatione sedauerunt, Fotium [3 1Kb] anathematizantes et Ignatium restituentes. In qua synodo de imaginibus adorandis aliter quam orthodoxi doctores antea diffinierant, et pro [id., d. statuerunt, et quedam p.] fauore Romani pontificis, qui eorum uotis de imaginibus adorandis  annuit, et quedam contra antiquos canones, sed et contra suam ipsam synodum constituerunt, sicut qui eamdem synodum legerit, patenter inueniet.

Hludowicus autem imperator [id. add. in] uigilia pentecostes Romam [id. add. apud S. Petrum] uenit, et in crastinum [4 1Kb] coronatus [a 1Kb] ab Adriano papa, post celebrata missarum solemnia una cum eo ad Lateranense palatium cum pompa equitando coronatus perrexit; et hoste collecta, Roma iterum in partes Beneuentanas perrexit. Et quia primores Italie Ingelbergam propter suam insolentiam habentes [5 1Kb] exosam, in loco illius filiam Winigisi imperatori substituentes, obtinuerunt apud eumdem imperatorem, ut missum suum ad Ingelbergam mitteret, quatenus in  Italia degeret, et post illum non pergeret, sed eum in Italia reuersurum exspectaret. Ipsa autem non obaudiens [5 1Kb] illius [6 1Kb] mandatum [7 1Kb] , post eum ire maturauit, et Wibodum episcopum [b 1Kb] ad Carolum quasi amicitie gratia misit, putans nescire Carolum, que inter illam et Hludowicum, regem Germanie, pacta [8 1Kb] fuere. Wibodus autem ad pontem Liudi [9 1Kb] ad Carolum uenit; nam illuc pro quibusdam in Burgundia causis componendis perrexerat. Ubi ei nunciatur ab hominibus Bernardi [c 1Kb] , filii Bernardi, Bernardus qui uitellus cognominabatur occisus, et eius honores predicto Bernardo sunt dati. Carolus autem a Burgundia ad Gondulphi uillam, placitum ibi antea condictum habiturus, Kalendas Septembris reuertitur; ubi aliquantisper immoratus, et [10 1Kb] que sibi uisa  fuere dispositis, uenandi gratia Arduennam petiit. Et Octobrio mense nauigio per Mosam usque Treiectum  ueniens, cum Rorico et Rodulpho Nortmannis, qu obuiam ei nauigio uenerant, locuturus, [11 1Kb] Roricum sibi fidelem benigne suscepit, et Rodulfum infidelia machinantem et superflua expetentem inanem remisit, et contra ipsius insidias fideles suos ad munitionem parauit. Indeque per Attiniacum itinere equestri reuertens, natiuitatem Domini in monasterio sancti Medardi celebrauit.

Adrianus papa moritur, et Iohannes [12 1Kb] , archidiaconus Romane ecclesie, 19 Kalendas Ianuarii in locum eius substituitur.



DCCCLXXIII. [13 1Kb]

Quia ergo multi erant in regno Caroli [id. add. et in aliis regnis], qui exspectabant ut per Carolomannum [id. add. filium eius] adhuc rediuiua mala  agerentur [14 1Kb] in sancta Dei ecclesia [id. add. in regno eius] et in aliis regnis, de quibus regio ministerio cum consilio fidelium suorum, secundum morem predecessorum ac progenitorum suorum [id. add. regum], leges paci [15 1Kb] ecclesie et regni soliditati congruas promulgauit, et ab omnibus obseruari decreuit; iubet [16 1Kb] ergo conuocari episcopos regni sui apud Siluanectis [d 1Kb] ciuitatem, in qua idem Carolomannus morabatur, quatenus secundum [17 1Kb] sacros canones, a quibus nulla, ut Leo dicit, aut negligentia aut presumptione licet eis discedere, episcopale ministerium de illo exsequerentur, sicuti [18 1Kb] et fecerunt, deponentes illum secundum sacras regulas ab omni gradu ecclesiastico, laicali sibi communione seruata. Quod [19 1Kb] cum factum fuisset, antiquus et callidus aduersarius illum  et suos complices ad argumentum aliud excitauit, uidelicet quia liberius ad nomen et potentiam [20 1Kb] regiam conscendere posset, et quia ordinem ecclesiasticum non haberet, et quia episcoporum iudicio ecclesiasticum gradum amiserit [21 1Kb] , etiam tonsuram ecclesiasticam licentius amittere posset; unde post depositionem eius complices illius ardentius ceperunt se ei iterum reconiungere et alios quos ualebant in societatem suam abducere, quatenus [22 1Kb] mox [Aimon. a. in s. s. etiam de aliis regnis q. u.], ut locum inuenire possent, illum a custodia in qua seruabatur [id., donec uideretur si se a malis suis conuertere uellet] educerent, et sibi regem constituerent. Quapropter necesse fuit, etiam illa de quibus ab episcopis iudicatus non fuerat, in medium  reuocare, et secundum sacrarum legum decreta pro admissis suis iudicio mortis addictum, mitiori  sententia, ut locum et spatium penitendi haberet, et grauiora admittendi facultatem [1 1Kb] , sicut meditabatur, non haberet, luminibus acclamatione cunctorum qui adfuerunt orbari, quatenus perniciosa [2 1Kb] spes pacem odientium de illo frustrata foret, et ecclesia Dei ac christianitas in regno eius cum infestatione paganorum seditione exitiabili perturbari non posset.

Hludowicus, Germanie rex, ante natiuitatem Domini ad Franconofurd palatium uenit, ibique natiuitatem Domini celebrauit, et placitum suum ibidem circa Kalendas Februarii condixit, quo filios suos Hludowicum et Carolum cum aliis fidelibus, homines quoque qui de regno quondam Lotharii illi se commendauerunt, conuenire precepit. Et dum ibi  degeret, uenit ad Carolum, filium eius, diabolus transfigurans se in angelum lucis, et dixit illi, quod pater eius qui illum causa Carolomanni, fratris sui, perdere moliebatur, Deum offensum haberet, et regnum in breui amitteret, et eidem Carolo Deus illud regnum habendum dispositum [3 1Kb] haberet, et quod illud in proximo obtineret. Ipse autem Carolus timore perterritus [4 1Kb] , quia domui in qua latebat adherebat, ecclesiam est ingressus, quo eum diabolus est insecutus, cui iterum dixit: Cur times et fugis, nam nisi ex Deo uenissem, tibi adnuntians que in proximo sunt futura in hanc domum Domini te sequens non intrarem. His et aliis blanditiis ei persuasit, ut communionem a Deo sibi missam [5 1Kb] de manu illius acciperet, sicut et fecit; et post buccellam  ipse Sathanas intrauit in eum. ueniens autem ad patrem suum, et residens in consilio eius cum fratre et aliis fidelibus---tam episcopis quam [6 1Kb] laicis [id. add. patris sui],---subito inuasus surrexit, et dixit, quia seculum uellet dimittere, et quia uxorem suam carnali commercio non contingeret [7 1Kb] , et discingens [8 1Kb] se spata, cadere in terram [9 1Kb] illam permisit, et cum se uellet baltheo discingere et uestimento exuere, cepit uexari. Comprehensus autem ab episcopis et ab aliis uiris, turbato patre et omnibus qui adfuerunt, uehementique stupore perculsis, ductus est in ecclesiam. Et Lintbertus archiepiscopus induens se sacerdotalibus uestibus, missam cantare cepit; cumque uentum fuisset ad locum euangelii, cepit magnis uocibus patria lingua  ue [10 1Kb] [a 1Kb] clamare; et sic continuis uocibus ue illud clamauit, usque dum missa celebrata fuit. Quem pater eius episcopis et aliis fidelibus [id. add. suis] committens, per sacra loca sanctorum martyrum deduci precepit, quatenus illorum meritis et orationibus a demone liberatus, ad sanam mentem, Domino miserante,  redire preualeret; deinde disposuit illum Romam dirigere, sed, quibusdam interuenientibus causis, iter illud dimisit

Hludowicus, imperator Italie, in Capua residens, mortuo iam Landberto caluo, et peruento [11 1Kb] patricio imperatoris Grecorum cum hoste in ciuitate que Hydrontus [12 1Kb] dicitur in auxilium Beneuentanorum, qui censum quod imperatoribus Francie eatenus dabant illi persoluturos se promittebant, quoniam aliter Adalgisum obtinere non poterat, mandauit apostolico Iohanni [13 1Kb] , compatri Adalgisi, ut ad eum ad Campaniam [14 1Kb] ueniret, et sibi Adalgisum reconciliaret, uolens ostentare, quod quasi intercedente beati Petri uicario ipsum Adalgisum reciperet, de quo iurauerat, quod nunquam de illis partibus  rediturus esset antequam illum caperet; quem reuera uirtute sua obtinere non posset.

Carolus hostem denunciat [15 1Kb] uersus Britanniam, ut Nortmanni qui Andegauis ciuitatem occupauerant, non autumarent se aduersus eos illuc iturum, ne ad alia loca in quibus ita constringi non possent, aufugerent. Dum autem illuc pergeret, in ipso itinere nunciatum est ei, quod factione fratris sui Hludowici, Germanie regis, Carolomannus cecus per homines quondam suos, consentientibus duobus pseudo-monachis, de Corbeia [16 1Kb] monasterio sublatus, et ad Hludowicum fuerit, coherente [17 1Kb] ac interueniente Adalardo, in suam contrarietatem perductus. Unde non magnopere est Carolus conturbatus, sed iter ceptum peragens, cum hoste collecta ciuitatem  Andegauis---in qua Nortmanni depopulati quibusdam urbibus, euersis castellis, manasteriis et ecclesiis incensis, et agris in solitudinem redactis, iam diuturno tempore residebant---obsedit, et sepe fortissima circumdedit, Salomone, duce Britonum, ultra Meduanam [b 1Kb] fluuium cum hoste Britonum in eius auxilio residente. Et dum Carolus rex in hoc negotio occupatus esset, Salomon filium suum, nomine Wigon, ad eum cum primoribus Britonum misit, qui filius eius se Carolo commendauit, et fidelitatem coram fidelibus suis illi iurauit. Interea Rodulfus Nortmannus, qui multa mala in regno Caroli exercuerat, in regno Hludowici cum quingentis et eo amplius complicibus suis occisus est, Carolo uero residenti [18 1Kb] secus Andegauis ciuitatem,  non incerta relatione hoc nunciatur: Multitudo siquidem locustarum per Germaniam in Gallias, maxime autem in Hispaniam, adeo se effudit [19 1Kb] , ut Aegyptiace plage potuerit comparari. Hludowicus, rex Germanie, apud Mettis ciuitatem placitum suum tenere disponens, nuncium accepit, quod  nisi citissime filio suo Carolomanno in marchia [1 1Kb] contra Winidos subueniret, illum ulterius non uideret. Qui statim reuersus [2 1Kb] , Reginisburch [3 1Kb] pergens, Carolomannum cecum Liutberto archiepiscopo pascendum in monasterio sancti Albani apud Moguntiam commendauit, euidenti demonstrans indicio, qualiter illi displicuerint mala, que isdem Carolomannus in sanctam Dei ecclesiam [4 1Kb] , in populum christianum et contra patrem suum egit, quandocumque uel ubicumque preualuit. Ad Reginisburg [5 1Kb] autem perueniens, per missos suos Winidos sub diuersis principibus constitutos modo quo potuit sibi reconciliauit; legatos autem ab illis qui Behin [a 1Kb] dicuntur cum dolo missos suscipiens, in carcerem misit.

 Carolus uiriliter ac strenue obsidionem Nortmannorum in gyro Andegauis [6 1Kb] ciuitatis exequens, adeo Nortmannos perdomuit, ut primores eorum ad illum uenerint, seseque illi commendauerint, et sacramenta qualia iussit egerint, et obsides quot [7 1Kb] et quantos quesiuit illi dederint, ut de ciuitate Andegauis constituta die exirent, et in regno suo quamdiu uiuerent [8 1Kb] nec predam facerent nec fieri consentirent. Petierunt [9 1Kb] autem, ut eis in quadam insula Ligeris fluuii usque in mense Februario residere et mercatum habere liceret, atque in mense Februario quicumque iam baptizati essent ex eis, et christianitatem de cetero ueraciter tenere uellent, ad eum uenirent; et qui adhuc ex paganis christiani fieri uellent, ipsius dispositione baptizarentur; ceteri  uero ab illius regno discederent, ulterius, sicut dictum est, ad illud in malum non reuersuri.

Post hec una cum episcopis et populo cum maxima religionis deuotione corpora sanctorum Albini et Licini [10 1Kb] , que effossa timore Nortmannorum de tumulis suis fuerant, suis in locis cum muneribus magnis restituit; sicque eiectis ab Andegauis ciuitate Nortmannis acceptisque obsidibus, Carolus mense Octobrio per Cinomannis ciuitatem et Ebroicense [b 1Kb] oppidum, ac secus castellum nouum apud Pistas [11 1Kb] , Ambianis Kalendas Nouembris peruenit. Indeque apud Audriacam uillam ac circumcirca  uenationem exercens, ad monasterium sancti uedasti peruenit, ibique natiuitatem Domini celebrauit anno Domini 874.



DCCCLXXIu

Hiems prolixa et fortis, et nix [12 1Kb] tanta fuit nimietate perfusa quantam nemo se uidisse meminerit.

Carolus in purificatione sancte Marie cum suis consiliariis placitum in monasterio sancti Quintini tenuit, et ieiunium quadragesimale in monasterio sancti [13 1Kb] Dionysii peragens, ibidem pascha dominicum celebrauit. Generale quoque placitum [c 1Kb] Idus Iunii in uilla Duciaco tenuit, ubi et annua dona sua accepit; indeque per Attiniacum et consuetos mansionaticos [14 1Kb] [d 1Kb] Compendium adiit. Aestas longa siccitatem feni et messium inopiam reddidit.

 Salomon, dux Britonum, qui nuntiabatur interea dubiis nunciis [15 1Kb] quandoquidem infirmus quandoquidem mortuus, certa relatione Carolo apud Compendium nunciatus est hoc ordine mortuus: uidelicet insecutus a primoribus Britonum, Pascuitan, uurnahat [16 1Kb] , atque [17 1Kb] Wigon filio Riuilin [18 1Kb] , nec non et Francis hominibus quos ualde afflixerat, et capto ac custodie mancipato filio eius Wigon, fuga lapsus in Paucherum secessit, et quoddam monasteriolum [e 1Kb] ingressus, ut se liberare ualeret, circumuentus a suis, quod a nemine Britonum quidquam mali sustinere deberet, traditus est Francis hominibus, Fulcoaldo et aliis. Sicque ab eis excecatus, in crastinum mortuus est repertus, dignam uicem recipiens, qui seniorem suum Herispogium, in ecclesia eius persecutionem  fugientem et inuocantem Dominum, super altare occidit.

Hludowicus, rex Germanie, ad fratrem suum Carolum filium suum Carolum cum aliis missis suis direxit, petens ut simul loquerentur secus Mosellam; ad quod placitum cum Carolus pergeret, uentris solutione detentus, ad illud placitum, sicut fuerat condictum, peruenire non potuit. Unde conlocutio eorum, Hludowici scillicet et Caroli, secus Mosam apud Heristallium circa Kalendas Decembris fuit. De qua conlocutione [19 1Kb] Carolus per monasterium sancti Quintini rediens, natiuitatem Domini Compendii  celebrauit; et Hludowicus eamdem solemnitatem Aquis agens, inde ad palatium Franconofurd ultra Rhenum rediit.



DCCCLXXu.

Carolus circa initium quadragesime monasterium sancti Dionysii adiit, ubi et pascha Domini celebrauit. Et Richildis, uxor eius, noctu ante quartam feriam pasche abortu [1 1Kb] filium peperit, qui baptisatus mox obiit: illaque dies purificationis [Aimon add. sue] post parturitionem in eodem monasterio exspectante, Carolus ad Basiuum [2 1Kb] [a 1Kb] perrexit, indeque ad letanias celebrandas ante ascensionem Domini ad monasterium sancti Dionysii rediit, et in uigilia pentecostes ad Compendium uenit.

Hludowicus, rex [3 1Kb] Germanie, mense Maio in  Triburas placitum suum tenuit, et quia ibi que meditatus fuerat perficere non potuit, iterum placitum suum in mense Augusto ad eumdem locum denunciauit.

Carolus mense Augusto ad Duciacum secus Arduennam peruenit, ubi certo nuncio, Hludowicum nepotem suum, Italie imperatorem, obiisse comperit. Quapropter mox [4 1Kb] inde mouens, ad Pontigonem [5 1Kb] peruenit, et quoscumque potuit de uicinis consiliariis [6 1Kb] obuiam sibi uenire precepit, et a quibuscumque ualuit, suppetias in itinere suo accepit. Et inde Lingonas peruenit, et eos quos secum in Italia ducere predestinauit, operuit [7 1Kb] ; sicque Richildem, uxorem suam, per ciuitatem Remensem [8 1Kb] ad Siluacum remittens, et filium suum Hludowicum in partem regni,  quam post obitum Lotarii, nepotis sui, contra fratrem suum accepit, dirigens, Kalendis Septembribus iter suum incepit, et per sancti Mauritii monasterium pergens, montem Iouis transiit, et Italiam ingressus fuit.

Hludowicus, rex Germanie, frater eius, filium suum Carolum in Italiam, ut fratri suo aduersaretur, transmisit; quem Carolus rex fugam arripere [9 1Kb] et inde abscedere cegit. Hludowicus autem, rex Germanie, alium [10 1Kb] filium suum Carolomanum cum quibus potuit in aduersitatem fratris sui in Italiam direxit. Quod prenoscens Carolus rex, obuiam ei cum ualidiori manu perrexit; et quia Carolomanus prenouit se patruo suo non posse resistere, pacem petens  cum eo locutus fuit, et sacramentis utrimque confirmatis, ad propria rediit. Hludowicus uero [11 1Kb] , persuadente Engelranno [12 1Kb] , quondam Caroli regis camerario et domestico [13 1Kb] , suasione Richildis regine ab honoribus deiecto et a sua familiaritate abiecto,  cum hoste et filio [14 1Kb] equiuoco suo Hludowico usque ad Attiniacum uenit; ad quem obsistendum primores regni Caroli iubente Richilde regina sacramento se confirmauerunt; quod non attenderunt, sed ex sua parte regnum Caroli pessumdantes, hostili more deuastauerunt. Similiter et Hludowicus cum suo exercitu idem regnum pessumdedit, sicque natiuitatem Domini in Attiniaco agens, per placitamenta primorum, regni Caroli depredatione facta, cum quibusdam comitibus ex Caroli regno qui ad eum se contulerant rediit, et per Treuerorum ciuitatem transiens, ad palatium ultra Rhenum Franconofurt peruenit, ibique dies quadragesime et pascha Domini celebrauit [15 1Kb] . Ubi et certo nuncio, Emmam, uxorem suam apud Reginisburg palatium obiisse nuper post  natiuitatem Domini, comperit. Carolus autem, quibusdam de primoribus ex Italia ad se non uenientibus, pluribus autem receptis, Romam inuitante Papa Iohanne [16 1Kb] perrexit, et 16. Kal. Ianuarii ab eo cum gloria magna in ecclesia sancti Petri susceptus est.



DCCCLXXuI.

Anno Domini 876, in die natiuitatis Domini [17 1Kb] beato Petro multa et pretiosa munera offerens, in imperatorem unctus et coronatus, atque Romanorum imperator appellatus est; et Nonas Ianuarii Roma exiens, Papiam rediit, ubi et placitum suum habuit, et Bosone, uxoris sue fratre, duce ipsius terre constituto et corona ducali ordinato [18 1Kb] , et collegis eius  quos idem dux expetiit, in eodem regno relictis, per montem Iouis et per monasterium sancti Mauricii rediens [19 1Kb] , ut pascha Domini apud monasterium sancti Dionysii celebrare ualeret, iter accelerauit. Quod audiens Richildis degens apud Syluacum, pridie Nonas Martii mox illi obuiam mouit, et cum summa festinatione per Remis, Catalaunis et Lingonas ultra uesontium, in loco qui dicitur Warnarii-Fontana, pridie Idus Martii uenit; cum qua imperator per uesontium ac Lingonas, Catalaunis et Remis ciuitates, et per Compendium palatium transiens, ad monasterium sancti Dionysii peruenit, ibique pascha Domini celebrauit. Quo accersiens legatos apostolici, Iohannem Tuscanensem, et Iohannem  Aretinum, atque Ansegisum [20 1Kb] Senonensem [21 1Kb] , synodum auctoritate apostolica et illorum consilio atque sanctione sua indixit medio futuro mense Iunio [22 1Kb] apud Pontigonem, quo per Remis et Catalaunis ciuitates peruenit.

 Boso, postquam imperator ab Italia in Franciam rediit, Berengarii Euerardi filii factione, filiam Hludowici imperatoris, Hirmengardem, que apud eum morabatur, iniquo conludio in matrimonium sumpsit.

Undecimo Kalendas Iulii indictione 9, episcopis ceterisque [1 1Kb] clericis uestibus ecclesiasticis indutis, et domo ac sedilibus palliis protensis, atque in gremio synodi et prospectu imperialis sedis lectorio superpositis sacrosanctis [2 1Kb] euangeliis, apud Ponticonem [3 1Kb] uenit domnus imperator Carolus in uestitu deaurato, habitu Francico, cum legatis apostolice sedis in synodum. Et cantoribus antiphonam Exaudi nos Domine cum uersibus et Gloria cantantibus, post Kyrie eleyson, data [4 1Kb] oratione a Iohanne, Tuscanense episcopo, resedit domnus imperator in synodo. Et  legit Iohannes, Tuscanensis episcopus, epistolas a domno apostolico missas, cum quibus et legit epistolam de primatu Ansegisi, episcopi Senonensis [5 1Kb] , ut quoties utilitas ecclesiastica dictauerit, siue in euocanda synodo, siue in aliis negotiis exercendis, per Gallias et per Germanias apostolica uice fruatur, et decreta sedis apostolice per ipsum episcopis manifesta efficiantur, et rursus que gesta fuerint, eius relatione, si necesse fuerit, apostolice sedi pandantur, et maiora negotia ac difficiliora queque suggestione ipsius a sede apostolica disponenda et enucleanda querantur. Petentibus autem episcopis, ut eis permitteretur ipsam legi [6 1Kb] epistolam [7 1Kb] quibus erat directa, non acquieuit imperator, sed responsum quesiuit ab eis, quid de his misso [8 1Kb] apostolici  responderent. Quorum responsio talis fuit, ut seruato singulis metropolitanis iure priuilegii secundum sacros canones et iuxta decreta sedis Romane pontificum ex eisdem sacris canonibus promulgata, domni Iohannis pape apostolici iussionibus obedirent. Et cum imperator et legati apostolici satis egerint, ut absolute archiepiscopi responderent se obedituros de primatu [a 1Kb] Ansigisi sicut apostolicus scripsit, aliud, nisi ut predictum est, responsum ab eis extorquere non potuerunt [9 1Kb] , excepto quod Frotarius, Burdegalensis episcopus, quoniam a Burdegala ad Pictauis, indeque ad Bituricum fauore principis contra regulas se contulit, per adulationem [10 1Kb] respondit, quod imperatori placere cognouit. Tunc motus imperator dixit, quod domnus [11 1Kb] papa ei suas uices commisit in synodo,  et quod isdem precepit, ille exequi studeret. Et accepit ipsam epistolam inuolutam una cum Iohanne Tuscanensi et Iohanne Aretino, et dedit illam Ansegiso; et iussit sellam plectilem poni [12 1Kb] ante omnes episcopos cisalpini regni sui iuxta Iohannem Tuscanensem,  qui ad dextram illius sedebat, et precepit Ansegiso, ut supergrederetur omnes ante se ordinatos, et sederet in eadem sella, reclamante Remorum archiepiscopo, audientibus omnibus, hoc factum sacris regulis obuiare. Imperator tamen in sua sententia permansit; et petentibus episcopis, ut liceret eis uel exemplar de epistola sibi directa sumere, nec hoc ualuerunt ullo modo impetrare; et sic soluta est synodus in illa die.

Decimo Kalendas prefati mensis iterum conuenerunt episcopi; in quo conuentu lecte sunt epistole a domno apostolico laicis misse, et lecta est electio domni imperatoris ab episcopis et ceteris Italici regni firmata, sed et capitula que in palatio Ticinensi constituit et ab omnibus confirmari precepit, que et ab  episcopis cisalpinis precepit confirmari. Et sic soluta est synodus in die illa.

Quinto Nonas Iulii conuenerunt [Aimon. add. iterum] episcopi sine imperatore, et habite sunt contentiones de presbyteris ex diuersis parochiis reclamantibus ad missos apostolici; et sic soluta est synodus in die illa.

Quarto Nonas eiusdem mensis iterum conuenerunt episcopi, et imperator in synodo residens, audiuit missos fratris suis Hludowici regis, Willebertum archiepiscopum Colonie, et Adalardum ac Meingaudum [13 1Kb] comites, per quos petiit partem de regno Hludowici imperatoris, filii Lotharii fratris eorum, sicut ei competere dicebat ex hereditate, et illi firmatum fuerat sacramento. Et legit Ioannes Tuscanensis  epistolam [b 1Kb] a Iohanne papa episcopis regni Hludowici directam, et dedit exemplar Willeberto [14 1Kb] archiepiscopo, ut deferret illud prefatis episcopis; et sic soluta est [id. add. prefata] synodus in illa die.

6 Idus Iulii conuenerunt episcopi, et circa horam nonam uenerunt missi domni apostolici, Leo, episcopus et apocrisiarius ac nepos apostolici, atque Petrus, Foro-Simpronii episcopus, deferentes epistolas imperatori et imperatrici et salutationes apostolici ad episcopos; et sic soluta est synodus in die illa.

5 Idus Iulii conuenientibus episcopis, lecta est epistola apostolici de damnatione Formosi episcopi, Gregorii nomenclatoris, et consentientium eis, et presentata sunt imperatori ab apostolico transmissa  dona, inter que fuerunt precipua sceptrum et baculus aureus; sed et imperatrici dona sunt ab eo missa, pallia et armille cum gemmis: et sic soluta est synodus in illa die.

Pridie Idus Iulii conuenerunt episcopi, et misit  imperator uicarios apostolici increpare durius archiepiscopos reliquosque episcopos, qui pridie non conuenerant, sicut precepit, illi [1 1Kb] autem canonice rationabili reddita ratione, sopita est increpatio; et lecta est a Iohanne Tuscanensi iterum epistola, iubente imperatore, pro primatu Ansegisi, et quesita est ab episcopis denuo inde responsio. Et respondentibus singulis archiepiscopis, quoniam ueluti sui antecessores illius antecessoribus regulariter obedierunt, ita eius decretis uellent obedire. Et facilius est illorum admissa responsio, quam fuerat in imperatoris presentia; et sic iterum post multas contentiones de presbyteris diuersarum parochiarum reclamantibus ad missos apostolici, lecta est proclamatio Frotarii, Burdegalensis archiepiscopi, quia non poterat  consistere propter infestationem paganorum in ciuitate sua, ut liceret ei Bituricensem metropolim occupare. Cuius petitionibus unanimitas episcoporum non [2 1Kb] acquieuit, et iubentibus legatis apostolici, ut 17 Kalendas Augusti conuenirent episcopi, mane circa horam nonam uenit imperator Grecisco more paratus et coronatus, deducentibus eum apostolici legatis more Romano uestitis [3 1Kb] ac episcopis ecclesiasticis uestimentis indutis, et ceteris secundum modum prime [id. add. hore] diei, quando inchoata est synodus, preparatis. Et ut prius, cantata antiphona Exaudi nos Domine cum uersibus et Gloria post Kyrie eleyson, data oratione a Leone episcopo, resederunt omnes. Et legit Ioannes Aretinus quandam schedulam [4 1Kb] ratione et auctoritate carentem;  post quam legit Odo, Belgiuagorum episcopus, quedam capitula a missis apostolici et ab Ansegiso [5 1Kb] et [6 1Kb] ab eodem Odone sine conscientia synodi dictata, inter se dissonantia [7 1Kb] et nullam utilitatem habentia, uerum et ratione ac auctoritate carentia; et idcirco hic non habentur subiuncta. Iterum autem [8 1Kb] mota est interrogatio de primatu Ansegisi, et post multas ab imperatore et legatis apostolici contra episcopos querimonias habitas, tantum in nouissima quantum et in prima die synodi exinde Ansegisus obtinuit.

Post hec perrexit Petrus, episcopus Foro-Simpronii, et Iohannes Tuscanensis ad cubiculum imperatoris, et adduxerunt Richildem imperatricem coronatam in synodum; et stante illa iuxta imperatorem, surrexerunt omnes, stantes quique in gradu suo. Tunc inceperunt laudes Leo episcopus et Iohannes,  Tuscanensis episcopus, et post laudes peractas in domnum apostolicum et domnum imperatorem ac imperatricem et ceteros iuxta morem, data oratione a Leone, Gauinense [9 1Kb] [a 1Kb] episcopo, soluta est synodus.

Postea imperator, muneratis missis apostolici Leone et Petro, remisit eos Romam, et cum eis Ansegisum [id. add. Senensem] et episcopum Adalgarium [10 1Kb] Augustudunensem episcopum. Interea baptizati sunt quidam Nortmanni ab Hugone, abbate et marchione, propter hoc ad imperatorem adducti, et munerati ad suos redierunt. Et ut ante, ita et postmodum, ut Nortmanni more pagano peregerunt. Et imperator 5 Kalend. Augusti mouit a Pontigone, et tertio Kalendas uenit ad Catalaunis; ibique propter quandam molestiam corporalem moratus est usque  ad Idus Augusti. Et 19 Kalendas Septembris [Aimon. add. imperator] uenit Remis, indeque recto itinere uenit ad Siluacum. Et 5 Kalendas Septembris misit legatos apostolici, Iohannem, itemque Iohannem, et Odonem episcopum, cum aliis missis suis ad fratrem suum Hludowicum et filios eius ac episcopos atque primores regni sui; quibus missis in uia, imperatori in Carisiaco nunciatum est, prefatum Hludowicum regem in Franconofurt palatio 5 Kalendas Septembris obiisse, et 4 Kalendas eiusdem mensis in monasterio sancti Nazarii sepultum fuisse. Imperator uero, directis missis suis ad primores regni quondam fratris sui, a Carisiaco mouit, atque ad Satanacum [b 1Kb] uillam uenit, dispositum habens Metensem ciuitatem adire, et episcopos ac primores  regni quondam fratris sui ad se uenientes recipere. Sed repente mutato consilio, porrexit Aquis, indeque Coloniam uenit, et legati apostolici cum eo. Predantibus [11 1Kb] autem omnibus sine ullo diuino respectu qui cum illo ibant, Nortmanni cum 100 circiter nauibus magnis, quas nostrates bargas [12 1Kb] [c 1Kb] uocant, 16 Kalendas Octobris Sequanam introierunt. Quod cum apud Coloniam imperatori nunciatum fuisset, nichil propter hoc a negotio quod ceperat immutauit. Hludowicus autem, nepos illius, cum Saxonibus et Toringis ex altera parte Rheni fluminis contra eum uenit, et missis ad patruum suum imperatorem directis, benignitatem eius expetiit, quam non impetrauit. Tunc ipse ac comites eius ieiuniis et litaniis misericordiam Domini petierunt, inridentibus eos illis qui erant cum imperatore. Hludowicus  [id. add. autem], Hludowici regis filius, decem homines aqua calida, et decem ferro calido, et decem aqua frigida, ad iudicium misit coram eis qui cum illo erant, petentibus omnibus, ut Deus in illo iudicio declararet, si per ius et drictum [1 1Kb] ille habere deberet portionem de regno quam pater suus illi dimisit ex ea parte, quam cum fratre suo Carolo per consensum illius et per sacramentum accepit. Qui omnes inlesi reperti sunt. Tunc ipse Hludowicus cum suis ad Andrnacum [a 1Kb] castrum Rhenum, transiuit. Quod cum imperatori nunciatum fuisset, Richildem imperatricem pregnantem [2 1Kb] cum Hilduwino abbate et Francone episcopo [b 1Kb] ad Haristallium misit; ipse autem secus Rhenum hostiliter contra nepotem suum perrexit, premittens ad eum missos,  ut quosdam de consiliariis suis obuiam illius consiliariis mitteret, et tractarent de pace inter eos habenda; quod Hludowicus humiliter et obedienter suscipiens, securus mansit, quod bello aggredi non deberet, donec ipsa cautio [3 1Kb] finiretur.

Imperator Nonas Octobris, dispositis scaris suis, nocte surrexit, et leuatis uexillis per strictas et arduas uias, quin potius inuias, super nepotem suum ac super eos qui cum illo erant subito irruere moliens, secus Andrnacum peruenit, fatigatis hominibus et equis de graui et stricto itinere et pluuia, que super eos nocte tota effluxit. Et ecce subito nunciatum est Hludowico et suis, imperatorem cum ualida manu hostiliter super eum uenire. Ipse autem cum eis quos secum habuit e regione stetit, et irruentibus  imperatoris cuneis super eos et illis fortiter resistentibus, hostis imperatoris terga uertit, et fugiendo [4 1Kb] super imperatorem uenit; sed et imperator cum paucis uix fuga lapsus euasit. Multi autem qui effugere poterant, impediti sunt, quoniam omnes sagme [5 1Kb] imperatoris et aliorum qui cum eo erant, sed et mercatores, et [6 1Kb] qui scuta uendentes imperatorem et hostem sequebantur, in [7 1Kb] angusto itinere fugientibus uiam clauserunt. Fuerunt autem in ipsa congressione occisi Ragenarius et Hieronymus comites, et multi alii, capti autem in eodem campo et silua uicina fuerunt Ottulfus episcopus [c 1Kb] , Gauzlenus abbas, Aledramnus et Adalardus, Bernardus et Euerwinus [8 1Kb] comites, et plures alii; omnes autem sagmas et ea que mercatores portabant, hostis  Hludowici accepit. Et impletum est dictum propheticum, ubi ait: Qui predaris, nonne et ipse predaberis?  [d 1Kb] Omnia que predatores, qui erant cum imperatore, habuerunt, sed et ipsi etiam, Hludowici exercitus [9 1Kb] preda fuerunt, adeo ut qui adminiculo equorum effugere poterant, animas suas haberent pro spolio. Ceteri autem ita sunt a uillanis despoliati, ut feno et stramine inuoluti uerenda [10 1Kb] celarent, et nudi profugerent, quos insequentes occidere noluerunt. Et facta est plaga magna in populo predatore. Richildis autem, audiens, 7 Idus Octobris de fuga hostis imperialis et ipsius imperatoris, ab Heristallio mouit [11 1Kb] , et fugiens, subsequenti nocte galli cantu in uia peperit filium, quem post partum famulus suus ante se portans, fugiendo usque ad Antennacum [e 1Kb] detulit. Imperator [id add. autem] 7 Idus Octobris uesperi ad monasterium sancti Landberti  peruenit; ad quem Franco et Hilduwinus abba a Richilde, 6 Idus redierunt, et cum eo fuerunt, usque dum post Richildem ad Antennacum peruenit. Inde Duciacum adiit, unde ad Antennacum rediit, et placitum suum in Salmontiaco 15 die post missam sancti Martini condixit. Hludowicus, Hludowici quondam regis filius, de Andrnaco per Sinciacum Aquis rediit, ibique tribus diebus stetit, indeque obuiam fratri suo Carolo apud Confluentes uenit. Ubi simul locuti, Carolus uersus Mettis indeque in Alamanniam infirmus rediit, et Hludowicus ultra Rhenum perrexit. Carolomannus, frater eorum, nec ad eos nec ad patruum suum, Carolum imperatorem, sicut ei mandauerat, uenit, occupatus in belligeratione contra Winidos.

 Carolus imperator Chuonradum et alios primores at Nortmannos qui in Sequanam uenerant misit, ut, quocumque modo possent, fedus cum eis paciscerentur [12 1Kb] , et ad condictum placitum ei renuntiarent. Domnus imperator Carolus ad placitum suum in Salmonciaco [13 1Kb] , sicut condixerat, uenit, ibique homines de parte regni quondam Hlotharii, quam frater suus Hludowicus contra eum acceperat, ad se post fugam de Andrnaco conuenientes [14 1Kb] suscepit, et quasdam [15 1Kb] abbatias sicut erant integras dedit, quibusdam de abbatia Martianas [f 1Kb] quam diuiserat beneficia [16 1Kb] donauit, et sic a se abire [17 1Kb] permisit. Scaras quoque, que contra Nortmannos secus Sequanam in procinctu essent, disposuit. Ipse autem uirzinniacum [18 1Kb] [g 1Kb] uillam ueniens, grauiter passione  pleurisis est infirmatus, adeo ut uiuere desperaret.  Ibique natalem Domini celebrauit anno dominice incarnationis 877.



DCCCLXXuII.

Conualescens autem per Carisiacum ad Compendium uenit; ubi dum moraretur, filius eius qui, antequam Richildis ad Antennacum ueniret, in uia natus fuerat, infirmatur; et a Bosone, auunculo suo, de fonte susceptus, Carolus nominatus moritur, et ad monasterium sancti Dionysii sepeliendus defertur. [1 1Kb] Carolus autem imperator in Compendio quadragesimam peragens, pascha Domini celebrauit, et missos apostolici Iohannis, Petrum episcopum Foro-Simpronii, itemque Petrum episcopum Senogallie, suscepit; per quos tam uerbis quam litteris eum Iohannes apostolicus Romam uocauit,  quatenus, sicut promiserat, sanctam Romanam ecclesiam a paganis quibus infestabatur, eriperet atque defenderet. Kalendis Maii episcopos Remensis prouincie sed et aliarum prouinciarum Compendio conuocauit, et ecclesiam quam in eodem oratorio construxerat, cum multo apparatu in sua et nunciorum [2 1Kb] apostolice sedis presentia ab eisdem episcopis consecrari fecit, inde placitum suum generale Kalendas [a 1Kb] Iulii [3 1Kb] habuit, ubi per capitula [b 1Kb] , qualiter regnum Francie filius suus Hludowicus cum fidelibus eius et regni primoribus regeret, usque dum ipse Roma rediret, ordinauit, et quomodo tributum [c 1Kb] de parte regni Francie quam ante mortem Lotharii habuit, sed et de Burgundia, exigeretur, disposuit, scilicet ut de mansis indominicatis [d 1Kb] solidus unus,  de unoquoque manso ingenuili [4 1Kb] quatuor denarii de censu dominico, et quatuor de facultate mansuarii, de manso uero seruili duo denarii de censu dominico et duo de facultate mansuarii, et unusquisque episcopus de presbyteris sue parochie secundum quod unicuique possibile erat, a quo plurimum quinque solidos, a quo minimum quatuor denarios episcopi de singulis presbyteris acciperent, et missis dominicis redderent. Sed et de thesauris ecclesiarum,  prout quantitas loci extitit, ad idem tributum exsoluendum acceptum fuit. Summa uero tributi fuerunt quinque milia libre argenti ad pensam. Illi uero, tam episcopi quam et alii, qui trans Sequanam sunt de Neustria, tributum illis Nortmannis qui in Ligeri erant, secundum quod sibi ab eis fuit impositum, undecumque ualuerunt, reddere procurauerunt.

Domnus autem imperator Carolus de Carisiaco Compendium, indeque per Suessionem ad Remum ciuitatem, et sic iter suum per Catalaunos et Pontigonem atque Lingones peragens [Annal. uedast. add. contra uoluntatem suorum], cum uxore et maxima auri et argenti caballorumque ac facultatum aliarum copia de Francia Italiam petiit. Et ueniens ultra Iurum [5 1Kb] usque ad Urbam, obuiam habuit Adalgarium  episcopum, quem mense Februario Romam direxit pro agenda synodo a papa Iohanne, cuius exemplar isdem Adalgarius pro munere magno imperatori detulit. Summa uero eiusdem synodi post multas et multiplices laudes imperatoris hec est, ut electio et promotio ad imperialia sceptra anno preterito Rome celebrata, ex tunc et nunc et in perpetuum firma et stabilis manebit; quam si quis perturbare aut uiolare tentauerit, cuiuscumque sit ordinis aut dignitatis uel professionis, anathemate [6 1Kb] usque ad satisfactionem teneatur omni tempore adnexus; patratores et incitatores huius consilii, siquidem clerici fuerint, deponantur, laici uero et monachi perpetuo anathemate feriantur, ut quia synodus anno preterito apud Pontigonem hinc habita secus Andrnacum [7 1Kb] nil  profuit, usquequaque ista debeat preualere. Nunciauit etiam inter alia isdem Adalgarius imperatori, quoniam Iohannes papa obuiam illi Papiam ueniret. Quapropter premisit Odacrum, secundi scrinii notarium [e 1Kb] , Goiramnum comitem, et Pippinum atque Heribertum [f 1Kb] , ad procuranda ipsius pape seruitia. Ipse autem festinato perrexit [Aimon. add. ire] ad eum, quem obuiam habuit apud uercellis ciuitatem; et eo recepto cum honore maximo, perrexerunt simul  usque Papiam. Ubi eis nunciatum est non incerta relatione, Carolomannum, Hludowici fratris sui filium, cum maxima multitudine bellatorum super eos uenire; quapropter relinquentes Papiam, uenerunt ad Tardunam [a 1Kb] , et consecrata Richildis a papa Iohanne in imperatricem, mox retrorsum fugam arripuit cum thesauro uersus Moriennam. Imperator autem aliquandiu una cum Iohanne papa in eisdem locis immorans, exspectauit primores regni sui, Hugonem abbatem, Bosonem, Bernardum Aruernicum comitem, itemque Bernardum Gotie markionem, quos secum ire iusserat: qui una cum aliis regni primoribus, exceptis paucis, et episcopis aduersus eum conspirantes coniurauerant. Et comperiens eos non uenturos, ut audierunt ipse et papa Iohannes appropinquare  Carolomannum, imperator post Richildem fugam arripuit, et papa Iohannes uersus Romam concite festinauit. Per quem Carolus imperator imaginem Saluatoris in cruce fixi, ex auro multi ponderis fabrefactam et gemmis preciosis ornatam, sancto direxit Petro apostolo.

Carolomannus uero mendaci nuncio audiens, quod imperator et papa Iohannes super eum cum multitudine maxima bellatorum uenirent, et ipse fugam arripuit per uiam quam [1 1Kb] uenerat, sicque Deus more misericordie sue conuentum illum dissoluit. Carolus uero febre correptus [2 1Kb] , puluerem bibit quem sibi nimium dilectus ac credulus [3 1Kb] medicus suus, Iudeus nomine Sedechias, transmisit, ut ea potione a febre liberaretur, insanabili ueneno hausto, inter  manus portantium transito monte Cinisio, perueniens ad locum qui Brios [b 1Kb] dicitur, misit pro Richilde que erat apud Moriennam, ut ad eum ueniret, sicut et fecit. Et undecimo die post uenenum haustum in uilissimo tugurio [4 1Kb] mortuus est 2 Nonas Octobris. Quem aperientes qui cum eo erant, ablatis interaneis, et infusum uino ac aromatibus quibus poterant, et impositum locello, ceperunt ferre uersus monasterium sancti Dionysii, ubi sepeliri se postulauerat. Quem pro fetore non ualentes portare, miserunt eum in tonna [5 1Kb] interius exteriusque picata quam coriis inuoluerunt, quod nichil ad tollendum fetorem profecit. Unde ad cellam quamdam monachorum Lugdunensis episcopii, que Nantoadis [c 1Kb] dicitur, uix peruenientes, illud corpus  cum ipsa tonna terre mandauerunt.

Carolomannus pene usque ad mortem infirmatus  et lectica delatus ad propria, per annum ita iacuit, ut a multis fuerit desperatus.

Ludouicus, accepto nuncio in Audriaca uilla de morte patris sui Caroli, quos potuit conciliauit sibi, dans eis abbatias et comitatus ac uillas secundum uniuscuiusque postulationem. Et iter agens per Carisiacum et Compendium usque ad uernum [6 1Kb] , quatenus ad sepulturam patris sui [ut putabat] apud monasterium sancti Dionysii [7 1Kb] perueniret; ubi audiens [8 1Kb] patrem suum [9 1Kb] sepultum, et regni primores tam abbates quam comites indignatos, quia quibusdam honores dederat sine illorum consensu, et ob id aduersus se conspiratos esse [10 1Kb] , reuersus est Compendium. Ipsi autem primores cum Richilde, diripientes omnia que in uia illorum erant [11 1Kb] , usque ad  Auennacum [d 1Kb] monasterium peruenerunt, et conuentum suum ad montem Witmari [12 1Kb] condixerunt, indeque missos suos ad Ludouicum direxerunt, sed et Ludouicus legatos suos ad eos direxit. Et discurrentibus inter eos missis, ad hoc peruentum est, ut Richildis et ipsi primores ad eum Compendium uenirent, et suum conuentum ad Casnum [13 1Kb] [e 1Kb] in Cotia condixerunt. Richildis Compendium ad Ludouicum ueniens, in missa sancti Andree attulit ei preceptum, per quod pater suus illi regnum ante mortem suam tradiderat, et spatam que uocatur sancti Petri, per quam eum de regno reuestiret [14 1Kb] , sed et regium uestimentum et coronam ac fustem ex auro et gemmis. Et discurrentibus legatis inter Ludouicum et regni primores, et pactis honoribus singulis quos petierunt,  6 Idus Decembris consensu omnium, tam episcoporum et abbatum, quam regni primorum ceterorumque qui adfuerunt, consecratus et coronatus est in regem Ludouicus ab Hincmaro, Remorum episcopo, et episcopi se suasque ecclesias illi ad debitam defensionem et canonica [15 1Kb] priuilegia sibi seruanda commendauerunt, profitentes secundum suum scire et posse iuxta suum ministerium consilio et auxilio illi fideles fore; abbates autem et regni primores ac uassali [16 1Kb] regii se illi commendauerunt, et sacramentis secundum morem fidelitatem promiserunt.

Quando [f 1Kb] Ludouicus rex, filius Caroli imperatoris, fuit coronatus in Compendio, hoc petierunt episcopi apud ipsum, sicut hic subsequitur: »A uobis perdonari nobis petimus, ut unicuique de nobis et ecclesiis  nobis commissis secundum primum capitulum quod nouissime in Carisiaco domnus imperator,  pater uester, a se et a uobis seruaturum [1 1Kb] [a 1Kb] consentientibus fidelibus suis ac uestris atque apostolice sedis legatis, legente Gozleno denunciauit, canonicum priuilegium ac debitam legem atque iustitiam conseruetis et defensionem exhibeatis, sicut rex in suo regno unicuique episcopo et ecclesie sibi commisse iuste exhibere debet.«

Ipse autem Ludowicus talem promissionem fecit illis episcopis:

»Promitto et perdono uobis, quia unicuique de uobis et ecclesiis uobis commissis secundum primum capitulum, quod nouissime in Carisiaco domnus imperator, pater meus, se seruaturum, consentientibus fidelibus illius ac nostris atque apostolice sedis legatis, legente Gozleno denunciauit, canonicum  priuilegium et debitam legem atque iustitiam conseruabo, et defensionem quantum potuero exhibebo, adiuuante Domino, sicut rex in suo regno unicuique episcopo et ecclesie sibi commisse debitor est exhibere.«

Hoc est capitulum quod hic commemoratur: »De honore quoque et cultu Dei atque sanctarum ecclesiarum que auctore Deo sub ditione et tuitione regiminis nostri consistunt, Domino mediante decernimus, ut sicut tempore beate recordationis domni genitoris nostri exculte et honorate atque rebus ampliate fuerunt, que a nostra liberalitate honorate atque ditate sunt, de cetero sub integritate sui seruentur, et sacerdotes atque serui Dei uigorem ecclesiasticum  et debita priuilegia iuxta reuerendam auctoritatem obtineant, et eisdem principalis potestas et illustrium uirorum strenuitas seu reipublice administratores, ut suum ministerium competenter exsequi ualeant, in omnibus rationabiliter et iuste concurrant, et filius noster hec supradicta similiter Deo adiuuante conseruet.«


Commendatio Ansegisi episcopi et aliorum episcoporum qui adfuerunt apud Compendium, quando benedixerunt Ludouicum, filium Caroli imperatoris.

»Me ac ecclesiam mihi commissam uobis commendo ad debitam legem et iustitiam conseruandam et defensionem exhibendam, sicut rex episcopis [2 1Kb] ecclesie sue iusto iudicio conseruare et exhibere  debet.«


Professio ipsorum.

»Ego ille ipse sic profiteor: De ista die et deinceps  isti seniori et regi meo Ludouico, Caroli et Hermentrudis filio, secundum meum scire et posse et meum ministerium auxilio et consilio fidelis et adiutor ero, sicut episcopus recte seniori suo debitor est, in mea fide et meo sacerdotio.«

Ad suprascriptam uero episcoporum petitionem hec que sequuntur rex Ludouicus professus est episcopis, et istam ipsam donationis scripturam manu sua eis dedit in Compendio, anno incarnationis dominice 877, pridie Kalendas Decembris.


Professio istius Ludouici, filii Caroli.

»Ego Ludouicus, misericordia domini Dei nostri et electione populi rex constitutus, promitto teste ecclesia Dei omnibus ordinibus, episcoporum uidelicet, sacerdotum, monachorum, canonicorum atque  sanctimonialium, regulas a patribus conscriptas et apostolicis attestationibus roboratas ex hoc in futurum tempus me illis ex integro seruaturum. Polliceor etiam, me seruaturum leges et statuta populo, qui mihi ad regendum misericordia Dei committitur, pro communi consilio fidelium nostrorum, secundum quod predecessores mei, imperatores et reges, gestis inseruerunt, et omnino inuiolabiliter tenenda et obseruanda decreuerunt. Ego igitur Ludouicus rectitudinis et iustitie amore hanc spontaneam promissionem meam relegens manu propria firmaui [b 1Kb] .«



DCCCLXXuIII.

Anno 878 [3 1Kb] . Ludouicus rex secus Suessionis in  monasterio sancti Medardi natiuitatem Domini celebrauit, indeque ad Audriacam uillam perrexit, et pascha Domini in monasterio sancti Dionysii celebrauit. Ac suadente Hugone [c 1Kb] abbate et markione, perrexit ultra Sequanam, tam pro auxilio Hugonis contra Nortmannos, quam et pro eo, quod filii Gozfridi castellum et honores filii Odonis, quondam comitis, inuaserunt, et Imino [4 1Kb] [d 1Kb] , frater Bernardi markionis, Ebrocensem ciuitatem usurpans, multas depredationes circumcirca in illis regionibus exercebat, insuper et Eiricum [5 1Kb] [e 1Kb] more Nortmannico depredari presumpsit. Et ueniens Lodouicus usque Turonis, infirmatus est usque ad desperationem uite; sed miserante Domino aliquantulum conualescens, satagentibus quibusdam consiliariis suis et  amicis Gozfridi, uenit ad eum isdem Gozfridus, adducens secum filios suos ea conditione, ut castellum et honores quos inuaserant, Ludouico regi redderent  et postea per concessionem illius haberent. Tunc Gozfridus partem de Brittonibus ad regis fidelitatem conuertit; sed ipsi demum fecerunt ut Brittones.

Ioannes papa irascens contra Landbertum et Adalbertum comites, quia uillas et ciuitatem eius depredati [1 1Kb] sunt, eis horribiliter excommunicatis Roma exiit, et nauigio Arelatum in die sancto pentecostes appulit, suosque nuncios [2 1Kb] ad Bosonem comitem [Aimon., exiit ferens secum preciosissimas reliquias, et cum Formoso episcopo Portuensi n.] misit, et per eius auxilium usque Lugdunum uenit, et inde missos [2 1Kb] suos ad regem Ludouicum Turonis misit, mandans ut ei obuiam ueniret, quo sibi commodum foret. Ludouicus autem mittens ei obuiam quosdam episcopos, petiit ut  usque Trecas ueniret, ipsique [3 1Kb] ab episcopis istius regni stipendia dari fecit. Et quia propter suam infirmitatem ante non potuit, Kalendas Septembris [a 1Kb] apud Trecas ad eum uenit. Interea [b 1Kb] papa Ioannes [c 1Kb] generalem synodum cum episcopis Galliarum et Belgicarum prouinciarum agens, qualiter Landbertum et Adalbertum, Formosum quoque et Gregorium nomenculatorem, ac complices illorum Rome excommunicauerit, relegi fecit in synodo, et consensum episcoporum in eadem excommunicatione quesiuit. Unde qui adfuerunt episcopi, petierunt, ut sicut ipse excommunicationem quam fecerat, per scripture lectionem recitari fecit in synodo, ita et eis concederet, ut per scripturam illi suam consensionem proferrent; et concedente ita fieri papa Ioanne,  in crastina episcopi hoc quod sequitur [4 1Kb] diploma pape in synodo porrexerunt:

»Domne sanctissime ac reuerendissime pater patrum Ioannes, catholice atque apostolice ecclesie, sancte uidelicet Romane prime sedis, papa. Nos filii [5 1Kb] , famuli tui [6 1Kb] , ac discipuli uestre auctoritatis, Galliarum et Belgicarum episcopi, his que super uulnera dolorum uestrorum maligni homines ac ministri diaboli addentes, in sanctam matrem nostram ac magistram omnium ecclesiarum commiserunt, compatimur, et dolori uestro conflentes condolemus, atque iudicium uestre auctoritatis, quod priuilegio  beati Petri et sedis apostolice in eos et complices illorum iuxta sacros canones spiritu Dei conditos et totius mundi reuerentia consecratos ac secundum eiusdem sancte Romane sedis pontificum, decessorum uestrorum, decreta protulistis, uoto, uoce et unanimitate nostra, atque auctoritate sancti Spiritus, cuius gratia in episcopali ordine sumus consecrati, gladio Spiritus sancti [7 1Kb] , quod est uerbum Dei, eos interimentes persequimur [8 1Kb] . Scilicet quos, sicut supra diximus excommunicatis [9 1Kb] , excommunicatos tenemus, quos ab ecclesia abiecistis, abiicimus, quos anathematizastis, anathematizatos esse indicamus, et quos regulariter satisfacientes uestra auctoritas [Aimon, add. et] apostolica sedes receperit, recipiemus; sed et, ut in sacra historia de  plagay Aeptiaca digne a Deo inlata legimus, quia non erat domus in qua non iaceret mortuus, et non erat qui alium consolaretur, quoniam in domo sua unusquisque quod lugeret habebat, nos in nostris quoque ecclesiis lugenda lugemus; et ideo uestra auctoritate nobis subueniri cum omni mentis humilitate deposcimus, petentes ut promulgetis capitulum uestre auctoritatis, qualiter nos erga ecclesiarum nostrarum peruasores agere debeamus, ut censura apostolice sedis muniti, robutiores ac promptiores deinceps, Domino opem ferentes, contra peruersos ecclesiasticarum rerum ac facultatum raptores ac uastatores sacrique ministerii episcopalis contemptores nos successoresque nostri persistere concordi sententia ualeamus, ut iuxta egregii predicatoris uocem et  uestre auctoritatis promulgationem traditi Sathane, spiritu salui fiant in die Domini nostri Iesu Christi [10 1Kb] .«


Excommunicatio Iohannis apostolici et ceterorum episcoporum qui conuenerunt apud Trecas, de peruasoribus rerum ecclesiasticarum.

»De peruasoribus quippe rerum ecclesiasticarum, quos sacri canones, spiritu Dei conditi, totius mundi reuerentia consecrati, et decreta pontificum sedis apostolice sub anathemate usque ad regularem satisfactionem esse debere constituerunt, sed et de raptoribus quos apostolus, Christo in se loquente, regnum Dei non possidere testatur, quandiu in ipso  crimine permanent, per uirtutem Christi et iudicio Spiritus sancti decernimus, ut si ante proximas Kalendas Nouembris easdem res quas quique usurpatores iniuste peruaserunt, ecclesiis suis regulariter satisfacientes non restituerint, a communione corporis et sanguinis Christi usque ad restitutionem rerum ecclesiasticarum et satisfactionem alieni habeantur. Et sacri episcopalis ministerii ac excommunicationis ecclesiastice contemptores secundum euangelicam et apostolicam auctoritatem ab episcopis quorum interest commoniti [1 1Kb] , si regulariter satisfacientes non resipuerint, anathematis uinculo innodati usque ad satisfactionem permaneant. Et si in ipsa pertinacia permanentes obierint, nemo corpora illorum cum hymnis et psalmis sepeliat, nec memoria  illorum ad sacrum altare inter fideles mortuos habeatur, dicente Apostolo et euangelista Iohanne »Est peccatum ad mortem? pro illo non dico, ut quis oret.« [a 1Kb] Peccatum enim ad mortem est perseuerantia in peccato usque ad mortem. Et si sacri antiquorum patrum canones de his qui sibi mortem uoluntarie inferunt, et qui pro suis sceleribus puniuntur, sancto inspirante Spiritu decreuerunt, ut cum hymnis et psalmis eorum corpora non deferantur ad sepulturam, quorum decreta sequentes, ea que premisimus de peruasoribus et raptoribus rerum et facultatum ecclesiasticarum, si non resipuerint, iudicio sancti Spiritus decernimus, sicut beatus decreuit Gregorius dicens »quia tales Christiani non sunt, quosque ego et omnes catholici episcopi, imo uniuersalis ecclesia,  anathematizat.«

Quod diploma Iohannes papa sue excommunicationi adscribi fecit, et manu sua confirmans, ab omnibus episcopis in synodo subscribi fecit; deinde, ipso iubente, lecti sunt in synodo canones Sardicensis concilii et decretum pape Leonis de episcopis sedes suas mutantibus, sed et Africani canones, et ut non fiant episcoporum translationes, sicut nec rebaptizationes uel reordinationes, pro Frotario Burdegalensi episcopo qui de Burdegalis Pictauis, indeque ad Biturigensem, ciuitatem exsiliisse [2 1Kb] dicebatur.

Et coronatus [b 1Kb] Ludouicus a Iohanne papa uII Idus Septembris, inuitauit eundem papam ad domum suam, et opipare [3 1Kb] pascens, honorauit eum multis donis ipse et uxor sua, et remisit eum ad Trecas ciuitatem; postea uero per missos suos petiit eundem  papam, ut uxorem illius in reginam coronaret, sed obtinere non potuit [c 1Kb] . Frotarius autem et Adalgarius episcopi attulerunt in conuentum episcoporum pape Iohanni preceptum, per quod pater suus Ludouico regnum tradiderat, petentes ex ipsius parte, ut priuilegio suo ipsum preceptum confirmaret. Tunc papa Ioannes protulit exemplar quasi facti precepti a Carolo imperatore de [Aimon. ad. donanda] abbatia sancti Dionysii Romane ecclesie, quod compilatum consilio prefatorum episcoporum et aliorum consiliariorum Ludouici regis a plurimis credebatur, ut a Gozleno ipsam abbatiam uelut ex ratione tolleret [4 1Kb] , et sibi habere posset; et dicente papa Iohanne, ut si uellet Ludouicus rex, ut super illius preceptum priuilegium faceret, suo precepto illud patris sui preceptum  firmaret. Quod argumentum, sicut factio et non ratio, imperfectum remansit.

Denique Iu Idus prefati mensis Ludouicus rex, quorumdam primorum compulsus petitionibus, uenit ad apostolici mansionem, et cum eo familiariter locutus, una cum illo reuersus est ad conuentum episcoporum in exedram iuxta mansionem apostolici. Et post excommunicationem Hugonis, Lotharii filii, et Iminonis [5 1Kb] ac complicum eorum, uim facientibus quibusdam episcopis et consentiente rege, dixit papa Iohannes, ut Hedenulfus, sua auctoritate ordinatus episcopus [d 1Kb] , sedem suam teneret et episcopale ministeruim ageret, et Hincmarus cecus [e 1Kb] , si uellet, missam cantaret, et partem de rebus episcopii Laudunensis haberet. Et cum Hedenulfus apud eundem  papam peteret, ut eum ab illa sede absolueret, dicens se esse infirmum et uelle intrare in [6 1Kb] monasterium, hoc obtinere non potuit; sed preceptum est illi ab eo, consentiente rege atque episcopis Hincmari fautoribus, ut sedem suam teneret, et episcopale ministerium ageret. Qui fautores Hincmari audientes, quod papa Iohannes dixerit, ut si uellet Hincmarus cecus, missam cantaret, et rex consenserit [7 1Kb] , ut partem de episcopio Laudunensi haberet, insperate aliarum prouinciarum episcopi, sed et aliarum regionum metropolitani, sine preceptione pape Hincmarum, uestimentis sacerdotalibus indutum, in presentiam ipsius pape adduxerunt; indeque sublatum cantantes in ecclesiam illum duxerunt, et signum benedictionis [f 1Kb] super populum dare fecerunt: sicque synodus illa soluta est.

 In crastina [1 1Kb] Ludouicus rex, inuitatus a Bosone, ad domum illius perrexit cum quibusdam primoribus consiliariis suis; et pastus et honoratus ab illo, sed et ab uxore ipsius, desponsauit filiam Bosonis Carolomanno filio suo, et cum consilio ipsorum consiliariorum suorum dispartitus est honores Bernardi, Gothie markionis, per Theodericum [2 1Kb] camerarium, et Bernardum comitem Aruernicum, et per alios secreto [3 1Kb] dispositos.

Papa Iohannes Trecas [4 1Kb] mouens, Cabillonem [5 1Kb] petiit, indeque per Moriennam iter agens, per clusas [6 1Kb] montis Cinisii Italiam a Bosone et uxore illius deductus introiuit.

Ludouicus rex Trecas [7 1Kb] Compendium reuersus, audita renunciatione legatorum suorum, quos ad consobrinum [8 1Kb] suum Ludouicum pro pace inter se  obtinenda direxerat, cum quibusdam consiliariis suis uenit usque ad Heristallium; et Kalendas Nouembris simul conuenientes apud Marsnam, utrimque pax firmata est inter eos, et condixerunt placitum in purificatione sancte Marie, ut simul iterum conuenirent, Ludouicus Caroli filius ad Gundulfi uillam, et Ludouicus Ludouici filius circa eundem locum in commoditate sua. In ipso quidem placito hec que sequuntur inter eos consensu fidelium illorum [9 1Kb] seruanda conuenerunt:


Conuentio que inter gloriosos reges, Ludouicum filium Caroli imperatoris, itemque Ludouicum filium regis Ludouici, in loco qui uocatur Furonis [10 1Kb] [a 1Kb] , Kalendas Nouembris, ipsis et communibus fidelibus ipsorum fauentibus et consentientibus, facta est, anno incarnationis Dominice 878 [11 1Kb] inditione 11, dicente [12 1Kb] rege Ludouico filio Caroli:

 »Sicut inter patrem meum Carolum et patrem uestrum Ludouicum regnum Lotharii diuisum fuit, uolumus ut ita consistat. Et si aliquis nostrorum fidelium de regno paris [13 1Kb] sui ex hoc aliquid purprisum [14 1Kb] habet, iussu nostro illud dimittat. De regno uero quod Ludouicus imperator Italie [15 1Kb] habuit, quia nec dum ex illo aliqua diuisio facta est, quicumque modo illud tenet, ita teneat, donec Domino uolente iterum simul uenientes, cum communibus fidelibus nostris inueniamus et diffiniamus, quid [16 1Kb] ex hoc melius et iustius nobis uisum fuerit. De regno autem Italie, quia modo nulla ratio esse potest, omnes sciant, quia partem nostram de illo  regno et requisiuimus et requirimus, et Domino auxiliante requiremus.«


Ista sequenti die statuta sunt:

CAP. I. »Ut quia firmitas amicitie et coniunctionis nostre modo, quibusdam prepedientibus causis, esse non potuit, usque ad illud placitum, quo simul ut [17 1Kb] conueniamus statutum habemus, talis [18 1Kb] enim amicitia inter nos manebit Domino auxiliante de corde puro et conscientia bona et fide non ficta, ut nemo suo pari uitam, regnum aut fideles suos, uel aliquid quod ad salutem siue prosperitatem ac honorem regni pertinet, discupiat aut forsconsiliet. [19 1Kb] «

CAP. II. »Ut si in [20 1Kb] cuiuscumque [21 1Kb] nostrum regno pagani siue pseudochristiani insurrexerint, unusquisque [22 1Kb] ueraciter suum parem, ubicumque  necesse [23 1Kb] fuerit et ipse rationabiliter potuerit, aut per semetipsum aut per suos fideles et consilio et auxilio prout melius [24 1Kb] potuerit adiuuet.«

CAP. III. »Ut si ego uobis superstes fuero, filium uestrum Ludouicum adhuc paruulum, et alios filios uestros quos uobis Dominus donauerit, ut regnum paternum hereditario iure quiete tenere possint, et consilio et auxilio, prout melius potuero, adiuuabo. Si autem uos mihi superstes fueritis, filios meos Ludouicum et Carolomannum, et alios quos diuina pietas mihi donare uoluerit, ut regnum paternum quiete tenere possint, similiter et consilio et auxilio, prout melius [25 1Kb] potueritis, ut adiuuetis rogo. [26 1Kb] «

CAP. Iu. »Ut si aliqui susurrones et detractores,  et qui paci nostre inuident et quietum regnum esse non patiuntur, inter nos lites et contentiones atque discordias seminare uoluerint, nullus [27 1Kb] nostrum hoc recipiat aut libenter acceptet, nisi forte hoc ad rationem coram nobis utrisque et communibus fidelibus nostris perducere uoluerit. Si uero hoc noluerit, cum nullo [28 1Kb] nostrum aliquam societatem habeat, sed omnes [29 1Kb] illum, sicut mendacem falsatorem [30 1Kb] et inter fratres uolentem seminare discordias, communiter a nobis abiciamus, ne de cetero quisque talia mendacia auribus nostris inserere [31 1Kb] audeat.«

CAP. u. »Ut communiter, prout citius potuerimus, missos nostros ad Carolomannum et Carolum,  gloriosos reges, dirigamus, qui eos [1 1Kb] ad placitum quod octauo Idus Februarii statutum habemus inuitent, et ut nullatenus uenire differant, obsecrent; [2 1Kb] et si secundum quod optamus uenire uoluerint [3 1Kb] , communiter nos ad Dei uoluntatem et sancte Ecclesie saluationem, ac communem honorem nostrum ac profectum, atque saluamentum totius populi Christiani nobis commissi, Domino cooperante, ita coniungamus, ut de cetero in eo qui unus est, unum simus et unum uelimus, et [4 1Kb] idipsum dicamus, secundum Apostolum, et faciamus omnes, et [5 1Kb] non sint in nobis ulla schismata. [6 1Kb] «

CAP. uI. »Si autem illi, obsecratione nostra uocati et inuitati, aut missi eorum, ad prefatum placitum uenire distulerint, nos, secundum quod  statutum habemus, illuc omnino uenire, et nos secundum Dei uoluntatem coniungere omnimodis non omittamus, nisi forte talis ineuitabilis necessitas euenerit, pro qua id fieri nullatenus possit. Et si hoc acciderit, ad tempus quisque [7 1Kb] pari suo hoc rescire faciat; et propterea amicitia nostra nec minuatur nec immutetur, donec Domino iubente congruo tempore perfecte confirmetur.«

CAP. uII. »Ut res ecclesiarum in cuiuscumque regno caput fuerit, tam de episcopatibus quam de abbatiis, sine ulla contradictione rectores ipsarum ecclesiarum illas possideant; et si aliquid ibi mali factum [8 1Kb] a quoquam est, in cuiuscumque regno ille res consistunt, legaliter [9 1Kb] exinde iustitiam reddere faciat.«

 CAP. uIII. »Et quia per uagos et in tyrannica consuetudine inreuerentes homines pax et quies regni perturbari solet, uolumus ut ad quemcumque nostrum talis uenerit, ut de his que egit rationem et iustitiam subterfugere possit, nemo ex nobis [10 1Kb] illum ad aliud recipiat uel retineat, nisi ut ad rectam rationem et debitam emendationem perducatur. Et si rationem rectam subterfugerit, omnes [11 1Kb] in commune, in cuius regnum uenerit, illum persequamur, donec aut ad rationem perducatur, aut de regno expellatur uel deleatur.«

CAP. IX. »uolumus ut hi qui merito proprietatem illorum in regno nostro perdiderunt [12 1Kb] , ita iudicentur, sicut temporibus nostrorum antecessorum  inuentum fuit; qui uero dicunt iniuste se proprietatem illorum [13 1Kb] perdidisse, ueniant in nostram presentiam, et sicut iustum est, ita illis [14 1Kb] iudicetur, et sua recipiant.«

Hoc dicto, Ludouicus Ludouici filius ad sua rediit, et Ludouicus Caroli filius per Arduennam ueniens,



DCCCLXXIX.

anno incarnationis Dominice, in Longlario natiuitatem Domini celebrauit. Et aliquandiu in Arduenna demorans indeque iter agens, circa purificationem sancte Marie ad Pontigonem uenit, unde uolens ire in partes Augustoduni ad comprimendam rebellionem Bernardi [a 1Kb] markionis, usque ad Trecas perrexit. Sed quia ingrauescente infirmitate sua---dicebatur enim ueneno infectus---longius ire non  potuit, filium et equiuocum suum Ludouicum baiulationi Bernardi [b 1Kb] , comitis Aruernici, specialiter committens, Hugonem [c 1Kb] abbatem et Bosonem, et prefatum Bernardum cum filio suo, sed et Theodericum cum sociis suis, Augustudunum misit, quatenus ipsum comitatum ad opus Theoderici, cui antea illum [15 1Kb] dederat, euindicarent. Ipse autem cum magna difficultate per Iodrum [16 1Kb] [d 1Kb] monasterium Compendium uenit, et sentiens se mortem [17 1Kb] euadere non posse, per Odonem, Beluacensem [18 1Kb] episcopum, et Albuinum comitem coronam et spatam ac reliquum regium apparatum filio suo Ludouico misit, mandans illis qui cum eo erant, ut eum in regem sacrari ac coronari facerent. Ipse autem, Iu Idus Aprilis in die parasceues iam uespere  obiit; et in crastina, scilicet in uigilia sancti Pasche, in ecclesia sancte Marie sepultus fuit.

Audientes autem Odo et Albuinus illum esse defunctum, que portauerant Theoderico camerario dederunt, et cum festinatione reuersi sunt. Illi autem qui cum Hludowico [19 1Kb] filio regis erant, audita morte patris ipsius infantis, mandauerunt primoribus qui in istis [20 1Kb] partibus erant, ut apud Meldis conuenirent obuiam eis, et [21 1Kb] ibi tractarent, quid de cetero agere deberent. Inter Bosonem autem et Theodericum mediante Hugone abbate conuentum est, ut Boso comitatum Augustodunum haberet, et Theodericus abbatias quas Boso in istis partibus habuerat, in commutatione acciperet. Gozlenus [e 1Kb] denique abbas,  memor iniuriarum ac insidiarum suarum, quas a suis emulis tempore precedenti sustinuerat, fisus de familiaritate quam cum Ludouico, Germanie rege, et cum uxore illius atque cum primoribus illius terre, quando captus in bello apud Andruacum et trans Rhenum ductus fuerat, obtinuit, cepit cogitare qualiter talionem suis contrariis redderet, et Chuonradum [1 1Kb] [a 1Kb] , Parisiaci comitem, spe falsa de precellenti potestate deludens, et quedam ingenia [2 1Kb] qualiter id exsequi posset enarrans, sibi coniunxit; et ante quam illi qui cum regis filio erant, ad condictum placitum apud Meldis uenirent, accelerauerunt [Aimon. add. dicti Goslinus et Conradus] quoscumque potuerunt episcopos et abbates atque potentes homines ad conuentum uocare, ubi Thara [b 1Kb]  Isaram [3 1Kb] influit, eo sub obtentu, ut quia rex defunctus erat, unanimiter tractarent de regni pace atque utilitate. His autem qui conuenerant, persuaserunt, ut Ludouicum, Germanie regem, in hoc regno conuocarent, et eius largitione honores quos hactenus obtinere non potuerunt, sine ulla dubitatione haberent. Et miserunt nuncios [4 1Kb] suos ad predictum Ludouicum et uxorem eius, mandantes ut usque Mettis uenire accelerarent, et illuc omnes episcopos et abbates ac primores istius regni [5 1Kb] ad illum perducere possent; sicque per Siluacum [c 1Kb] et secus Axonam multas depredationes ac rapinas facientes, usque ad uiridunum uenerunt. ueniente autem Ludouico Mettis, iterum ad illum nuncios miserunt, postulantes ut usque ad uiridunum ueniret, quatenus  commodius populum istius regni ad illum perducere possent. ueniens autem Ludouicus usque ad uiridunum, tanta mala exercitus eius in omnibus nequitiis egit, ut paganorum [6 1Kb] mala facta illorum uincere uiderentur.

Audientes autem Hugo et Boso ac Theodericus et illorum socii que Gozlenus et Chuonradus cum illorum complicibus machinabantur, miserunt uultarium [7 1Kb] , episcopum Aurelianensem, et Goiramnum ac Anscherum comites ad Ludouicum apud uiridunum, ut ei offerrent partem de regno Lotharii iunioris, quam Carolus contra fratrem suum Ludouicum, ipsius Ludouici patrem, acceperat, ut accepta illa portione regni, in regnum suum rediret, et quod reliquum de regno patris sui Caroli Ludouicus  habuit, filiis suis [8 1Kb] consentiret. Ludouicus uero et sui acceptam habentes talem oblationem, cum dedecore  Gozlenum et Chuonradum ac complices illorum reiecerunt, et accepta regni parte sibi oblata, Ludouicus ad palatium suum Franconofurd rediit.

Audiens autem hoc uxor illius, satis moleste tulit, dicens, quia si illa cum eo uenisset, totum istud regnum haberet. Angustiantes autem Gozlenus et Chuonradus, ad ipsam reginam fecerunt confugium, querimoniam agentes qualiter essent decepti; et acceptis missis [id. add. ad socios suos], qui eos de parte Ludouici confortarent, sed et alios quasi obsides, reuersi sunt, rapinas et depredationes facientes quocumque peruenire potuerunt, renunciantes sociis suis, Ludouicum quantocius cum magno exercitu uenturum, quoniam ad presens uenire non poterat, quia nunciatum est ei non incerta  relatione, fratrem suum Carolomannum, paralysi percussum et iam morti uicinum, cum abiret decessisse [9 1Kb] , suumque filium de concubina, nomine Arnulfum, partem regni illius occupasse, et ideo in illa parte [10 1Kb] festinus pergeret, sicut et fecit. Sopita uero, sicut potuit, in illis partibus commotione, reuersus est ad uxorem suam. Audientes autem Hugo abbas et ceteri primores, qui cum filiis quondam senioris sui Ludouici, Ludouico [11 1Kb] scilicet et Carolomanno, agebant, Ludouicum cum uxore sua in istas partes uenturum, quosdam episcopos, Ansegisum [12 1Kb] [d 1Kb] et alios, miserunt ad Ferrarias monasterium, et ibi eos consecrari et coronari in reges fecerunt.

Interea Boso, persuadente uxore sua, que nolle uiuere se dicebat, si, filia imperatoris Italie et  desponsata imperatori Grecie [e 1Kb] , maritum suum regem non faceret, partim comminatione constrictis, partim cupiditate illectis pro abbatiis et uillis eis promissis et postea datis, episcopis illarum partium persuasit, ut eum in regem ungerent [f 1Kb] et coronarent. Hugo etiam, filius iunioris Lotharii ex Waldrada, collecta predonum multitudine, regnum patris sui est molitus inuadere.

Carolus, Ludouici quondam Germanie regis filius, in Langobardiam [13 1Kb] perrexit, et ipsum regnum obtinuit; cum quo apud Urbam, antequam montem louis transiret, Ludouicus et Carolomannus loqui perrexerunt. Et illo eunte in Langobardiam, ipsisque reuersis ab eodem itinere, nuntiatum est eis, quod Nortmanni qui erant in Ligeri, terreno itinere terras  illas depredabantur [14 1Kb] ; et statim moti in illas partes, in die misse sancti Andree eos inuenientes, multos  ex eis occiderunt, et plures in uencenna [a 1Kb] fluuio immerserunt [1 1Kb] , et exercitus Francorum Deo uolente cum uictoria incolomis remeauit.



DCCCLXXX.

Anno incarnati uerbi 880, Ludouicus, rex Germanie, una cum uxore sua ab Aquis in istas partes iter arripuit, et usque ad Duziacum [2 1Kb] [b 1Kb] uenit, ubi Gozlenus et Chuonradus obuiam illi uenerunt, quamplurimis iam de illorum complicibus ab illorum societate retractis. Indeque Ludouicus et uxor sua ad Attiniacum, indeque ad Ercuriacum [3 1Kb] [c 1Kb] , et sic usque Ribodimontem peruenerumt; et uidentes quia Gozlenus et Chuonradus quod ei polliciti fuerant attendere nequiuerunt, et ipse ac uxor sua que sperauerant obtinere non possent, pactis [4 1Kb] amicitiis  cum filiis Ludouici [5 1Kb] et condicto placito futuro mense Gunio ad Gundulfi uillam, reuersi sunt in patriam suam. Et inueniens Ludouicus Nortmannos in itinere, Domino opem ferente magnam ex illis partem occidit exercitus suus, sed in Saxonia magnum damnum de fidelibus suis per Nortmannos sustinuit. Filii autem Ludouici quondam regis [id. add. Francorum] reuersi sunt Ambianis ciuitatem, et sicut fideles illorum inuenerunt, regnum paternum inter se diuiserunt, id est ut Ludouicus quod de [6 1Kb] Francia residuum erat ex paterno regno, sed et Niustriam cum marchiis [7 1Kb] suis [d 1Kb] haberet [8 1Kb] , et Carolomannus Burgundiam et Aquitaniam cum marchiis suis haberet, et quique de proceribus secundum conuenientiam, in cuius diuisione honores haberent, illi se commendarent.  Inde Compendium redeuntes [9 1Kb] , ibi pascha Domini celebrauerunt, et post hec per Remum et Catalaunis ciuitates ad placitum condictum mediante Iunio apud Gundulfi-uillam obuiam suis consobrinis [10 1Kb] [e 1Kb] uenerunt. Ad quod placitum Ludouicus, infirmitate detentus, uenire non potuit, sed pro se missos suos direxit. Karolus autem a Langobardia rediens, illuc uenit. In quo placito communi consensu inuentum est, ut ipsi reges [f 1Kb] , Ludouici quondam filii, ad Attiniacum redirent cum scara Ludouici, Germanie regis, et Hugonem, Lotharii iunioris filium, impeterent. Quo uenientes, quia Hugonem non inuenerunt, sororium illius Teutbaldum [11 1Kb] bello aggressi sunt, et multis interfectis, illum in fugam uerterunt; indeque cum hoste ex regnis suis una cum predicta  scara Ludouici, regis Germanie, predicti reges,  ordinatis qui regnum suum contra Nortmannos in Ganto [g 1Kb] residentes custodirent, in Burgundiam uersus Bosonem per mensem Iulium a Trecas ciuitate perrexerunt, Carolo rege illuc cum exercitu suo [12 1Kb] in Bosonem uenturo. In quo itinere eiectis [13 1Kb] de castro Matiscano [h 1Kb] Bosonis hominibus, ipsum castellum ceperunt, et eum comitatum Bernardo [i 1Kb] cognomento Planta-pilosa dederunt; et perrexerunt simul Carolus, Ludouicus et Carolomannus ad obsidendam [14 1Kb] uiennam, in qua Boso uxorem suam cum filia et magnam partem de suis hominibus relinquens, fugam ad montana quedam arripuit. Karolus autem, qui se una cum consobrinis [15 1Kb] suis uiennam obsessurum promiserat, mox ut quedam sacramenta utrinque inter eos facta fuerunt [Aimon. add. illis  ualedicens], ab ipsa obsidione recessit, et in Italiam perrexit; indeque [id. add. citato itinere] Romam ueniens, a Iohanne papa se in die natiuitatis Domini in imperatorem consecrari [16 1Kb] obtinuit.



DCCCLXXXI.

Anno incarnationis Dominice 881 [17 1Kb] , remanente Carolomanno cum suis contra Bosonis seditionem, Ludouicus frater eius reuersus est in partem regni sui contra Nortmannos. Qui [i 1Kb] uastantes omnia in suo itinere, Corbeie monasterium et Ambianis ciuitatem aliaque sancta loca occupauerunt, de quibus non modicam partem occisis ceterisque fugatis, et ipse Ludouicus una cum suis retrorsum, nemine [id. add. hostium] persequente, fugam arripuit, diuino manifestante iudicio, quia quod a Nortmannis  fuerat actum, non humana sed diuina uirtute patratum extiterit. Iterum namque Nortmannis regredientibus in partem regni sui, isdem Ludouicus cum quibus potuit [id. add. copiis] obuiam eis [id. add. ire] perrexit, et castellum materia lignea quorumdam consiliariorum suorum hortatu in loco qui dicitur Stromus [18 1Kb] clausit, quod magis ad munimen paganorum quam ad auxilium Christianorum factum fuit, quoniam ipse rex Ludouicus inuenire non potuit, cui illud castellum ad custodiendum committere posset. Indeque reuersus, anno Dominice incarnationis 882 apud Compendium natiuitatem Domini, sed et sanctum Pascha celebrauit.



DCCCLXXXII.

Ubi nunciatum [19 1Kb] est ei, quia consobrinus [20 1Kb] suus  Ludouicus, Ludouici Germanie regis filius, inutiliter  sibi et ecclesie ac regno uiuens, morti succubuit. uenientes autem primores partis illius regni que ipsi Ludouico in locarium [1 1Kb] data fuerat, quatenus que pater et auus illorum habuerunt, eis consentiret [2 1Kb] , uoluerunt se illi commendare; sed consilio primorum propter sacramenta que inter eum et Carolum facta fuerunt, non eos in commendationem suscepit, sed [3 1Kb] scaram hostilem, cui prefecit Theodericum comitem, quasi in adiutorium illorum contra Nortmannos disposuit. Et ipse ultra Sequanam, ac si recepturus Britonum principes et bellaturus contra Nortmannos, usque Turones perrexit [4 1Kb] . Ubi infirmatus est corpore, et lectica deportatus usque ad monasterium sancti Dionysii; mense Augusto ibi mortuus est et sepultus.

 Primores autem regni expeditum nuntium miserunt ad Carolomannum, mandantes ut, relictis qui uiennam obsiderent et seditioni Bosonis resisterent, ipse quantocius [5 1Kb] ad eos uenire festinaret, quoniam hostiliter ipsi preparati erant in occursum Nortmannorum, qui ciuitates Coloniam et Treuiris cum monasteriis sibi contiguis iam incensas haberent, et monasterium sancti Landberti in Leudico, et Promie [6 1Kb] , et Inde [7 1Kb] , Aquis etiam palatium, omniaque monasteria [a 2Kb] parrochiarum Tungrensis uidelicet, Attrebatensis [8 1Kb] , Cameracensis, et partem Remensis parochie sue ditioni addicta, et partim cum castello Mosomagensi [9 1Kb] , incensa, et Wallam, Mettensem episcopum, contra sacram auctoritatem et episcopale ministerium armatum et bellantem, occisum  et socios eius fugatos habebant. Ipsi autem parati erant illum recipere, et se illi commendare, sicut et fecerunt. Dum autem in eodem procinctu degeret, mense Septembrio nunciatum est illi certo nuntio, quia capta uienna, uxorem Bosonis et filiam eius Richardus, frater ipsius Bosonis, ad comitatum suum Augustudunensem [10 1Kb] adductam habebat. Sed et Hastingus [11 1Kb] et complices illius Nortmanni, ex Ligeri egressi, maritimas partes petierunt. Carolus autem, nomine imperator, contra Nortmannos uenit cum multo exercitu usque ad illorum firmitatem; quo ueniens concidit cor eius, et placitamento [12 1Kb]  Gotafridum cum suis, ut baptisma susciperet, et Frisiam aliosque honores quos Roricus habuerat reciperet, interuentione quorumdam obtinuit [13 1Kb] . Sigefrido etiam et uurmoni illorumque complicibus plura milia argenti et auri, que de thesauro sancti Stephani Mettensis aliorumque sanctorum locis arripuit, eis dedit, et ad deuastandam regni sui atque consobrini sui partem, sicut antea fecerant, residere permisit [* 2Kb] . Hugoni autem, iunioris Lotharii filio, facultates ecclesiasticas Mettensis episcopii, quas sacri canones futuro episcopo reseruari precipiunt, ad consumendum remisit 14 1Kb] . Engilbergam uero, Ludouici Italie regis uxorem, quam imperator in Alamanniam transduxerat, per Leudoardum, uercellensem episcopum, Iohanni pape sicut petierat  Romam remisit; et sic uersus [15 1Kb] Warmatiam, placitum suum Kalendas Nouembris habiturus, a Nortmannis recessit. Ad quod placitum Hugo abbas, quibusdam sociis secum assumptis [16 1Kb] , profectus, Carolum adiit pro petitione partis regni, quam frater suus Ludouicus in locarium acceperat, ut sicut ipse Carolus olim promiserat, Carolomanno restitueret. Unde nil certi obtinuit, sed absentia illius in isto regno maximum detrimentum fecit, quia Carolomannus  non habuit, unde Nortmannis posset resistere, quibusdam regni primoribus ab ipsius auxilio se retrahentibus; quapropter usque circa Laudunum castellum uenerunt, et que in gyro ipsius castelli erant depredati sunt et incenderunt, et disposuerunt Remis uenire, indeque per Suessiones et Nouiomagum pergentes, ad prefatum castellum expugnandum redire, et regnum sibi subiicere. Quod pro certo audiens Hincmarus episcopus, cuius homines de potestate Remensis episcopii cum Carolomanno erant, uix noctu cum corpore sancti Remigii et ornamentis Rhemensis ecclesie, sicut infirmitas corporis eius poscebat, sella gestatoria deportatus, et canonicis ac monachis atque sanctimonialibus hac illacque dispersis, ultra Matronam in quadam uilla [1 1Kb] que Sparnacus [a 1Kb] nominatur, uix fuga lapsus peruenit.  Scara autem de Nortmannis [2 1Kb] plenitudinem illorum preueniens, usque ad portam Remis [3 1Kb] peruenit, qui ea que extra ciuitatem inuenerunt depredati sunt, et uillulas quasdam incenderunt; sed ciuitatem, quam nec murus nec humana manus defendit, Dei potentia et sanctorum merita, ne illam ingrederentur, defenderunt. Carolomannus autem Nortmannorum superuentionem audiens, cum quibus potuit  eos aggressus est, et magnam partem de his qui predam ducebant occidit, et partim in Axona necati sunt; maxime autem ex illis qui Remum [4 1Kb] adierunt, uolentibus ad  socios suos redire, predam excussit. Maior uero et  fortior pars de Nortmannis in quadam uilla que uocatur Auallis [b 1Kb] se reclusit, ubi eos illi qui erant cum Carolomanno, sine periculo sui adire nequiuerunt; unde circa uesperam pedetentim retro reuersi, in uicinis uillis se collocauerunt. Nortmanni uero, mox ut luna eis illuxit [5 1Kb] , ab ipsa uilla egressi, itinere quo uenerant redierunt. [* 2Kb]




uolume back matter






INDEX RERUM ET uERBORUM HINCMARI SCRIPTA MAIORIS MOMENTI.  1Kb]



 A
    Aborsus fictitius Tetherge, 626, 631.
    Acardus episcopus, 325.
    Adam primi et secundi gratia, 143. Qualem liberi arbitrii libertatem habiturus Adam si non peccasset, 145.
    Ado episcopus, 325.
    Aduentius Metensis episcopus in conuentu Aquensi de Tetberga, 574, 583. In coronatione Caroli Calui in regno Lotharii, 741, 744. Bine ad illum Hincmari epistole, 584, 585.
    Adulter est qui, rea uxore inuenta, concubine commercio utitur ante legalem definitionem, 645. Adultera si flagitii peniteat, 655.
    Adulterium dicitur fidei coniugalis uiolatio, 652.
    Aeneas notarius sacri palatii, post Parisiorum episcopus, 21. Eius ordinatio, 26, 118.
    Africane synodi, 132, 133.
    Africani Predestinatiani, 7, 99.
    Africanorum episcoporum synodica, 10.
    Agathonis pape epistola unius deitatis Trinitatem asserens, 449.
    Agemberti et Northildis coniugum iudicium ab episcopis ad laicos remissum, 594.
     Aiulfus archiepiscopus, 325.
    Aius Aurelianensis episcopus, 322.
    Albericus episcopus, 325.
    Alcuinus uir doctus et uenerandus, 507. In abbreuiatione Augustini in Ioannem, 35. In Genesim ad Sigulfum, 212. In Ecclesiastem, 53, 67. De Trinitate ad Carolum Magnum, 473, 490, 507, 508, 539.
    Aldricus archiepiscopus, 325.
    Alodes de facultatibus Ecclesie comparati, 717, 736.
    Altaris palle, 711. Indumenta, 716. Tabula, 732.
    Altiuillaris monasterium, 456, 553. Abbas Halduinus, 21.
    Amalricus Turonensis archiepiscopus, 322.
    Ambrosii sententie, fidei et Ecclesie et omnium uirtutum firmissime columne, 170. Libri de Sacramentis, 114, 246, 309, 606, 608. uersus de ternarii numeri excellentia, 501, 760. Hymni, 528, 548.
    Amphilochius de uita S. Basilii, 658.
    Angeli cur non redempti, 212, 213. Duo unicuique homini assistunt, 185. Angelos natura corporales, error quorumdam, 232.
    Animam hominis non esse in corpore quidam dicunt, 232.
    Annalis historia Ludouici Pii, 325.
    Ansegaudus Abrincatine urbis episc., 323.
     Antichristus, 212, 215, 216, 220, 398, 401, 402. Homo erit, 217.
    Antonini Pii lex de repudiis, 674.
    Apostolicus, papa, 686.
    Aqua die Dominico benedicenda, 711.
    Aque calide uel frigide iudicium, 603, 604, etc. Frigide, 609, 610, 611.
    Aquense palatium, 568, 574. Aquisgrani conuentus in causa Tetberge, 583. Aquensis eiusdem conuentus libelli ab Hincmaro refutati, 568, 570, 573. Tomus, 575.
    Arator trinam potestatem in Deo dicit, 415, 466. Quo sensu, 502. Trinam fidem, 499, 500.
    Arausica synodus, cui beatus Cesarius ex delegatione sedis apostolice presedit, et capitula ab apostolica sede directa protulit, 48, 134. Pleraque capitula ex Prosperi sententiis desumpsit, 135, 142.
    Archidiaconis in parochiarum uisitatione que potissimum curanda et que cauenda, 738, 739, 740, 741.
    Arnulfus Tullensis episcopus in coronatione Caroli Calui in regno Lotharii, 744.
    Aruspices, 655.
    Athanasii symbolum, 309, 437, 452, 469, 540. Sermo de fide, cuius initium est: Quicunque uult saluus esse, presbyteris discendus, 710. Libri octo contra Arianos, 423. De propriis personis et de unito nomine Trinitatis, 418. Liber primus, de Trinitate, 424, 481, 492, 497, 502, 505. Liber secundus, 482, 492. Quartus, 477. Sextus, 480, 488. Septimus, 445. Octauus, 507. Decimus, 497, 507.
    Attiniacum palatium, 594.
    Atto uirdunensis episcopus in concilio Aquensi, 575. In coronatione Caroli in regno Lotharii, 744.
    Auctor libri de tenenda ueritate Scripture, 132, 212.
    Augustinus Predestinatianam heresim non ignorauit, 11. Eam refellit in libro de Predest. sanctorum et aliis, 233, 307. Priores suos libros posterioribus correxit, 99. Trinam deitatem non sensit, 453, 454. Predestinatos ad interitum interdum dixit, 22, 35. Postea emendauit, 86. uasa ire et glorie quomodo exponat, 36, 37. Dissentit ab Hilario et Hieronymo, 23. Augustini postrema opera et obitus, 5. Liber falsatus a Gothescalco, 450, 451, 452. Obtrectatores a Celestino perstricti, 10, et a Prospero, 11, a Celestino perstricti, 10, et a Prospero, 11, 12, 13, 14. Liber Hypognosticon, 9, 60, 86, 124, 362.

B
    Baltfridus Baiocensis episcopus, 323. Baptismi gratia remittuntur peccata etiam sequentia, 306. Triplex mersio, unum baptisma, 492, 493, etc. Scrutinium et ordo, fons lapideus, aut uas, 711. Cum aqua diluuii comparatio, 237. Baptismi perceptio et fruct., 226, 227, etc., 238, 239, 308, 309, etc. Baptismo redemptos perire posse contra Gothescalcum, 315, 316. Baptismum ab iis qui predestinati ad uitam non sunt, peccatum originale non auferre, predestinatorum error, 314, 369.
    Bartolomeus episcopus restitutionem a Sergio papa non impetrat, 323.
    Batradus episcopus, 325.
    Bauo abbas Orbacensis, 21, 325.
    Bede Chronicum, 5, 23, 24, 215. Collectio de libris sancti Augustini super Apostolum, 10.
    Bernardus abbas Floriaci, 323.
    Benedictus quos hymnos probarit, 436. De monachis indisciplinatis quid sentiat, 443, 444, 554.
    Boëtii et Symmachi consulatus, 24. Liber de Consolatione Philosophie, 211. Ad Ioannem Diaconum, postea papam, 460, 519. De Trinitate ad Symmachum, 460, 474, 479. Contra Nestorium et Eutychem, 521.
    Bonoilus, 27. Synodalis conuentus apud Bonoilum, 27.
    Bonus episcopus, 325.
    Bosonis uxor, 676, 680, 691, 692.
    Bretdingus Matiscensium episcopus, 323.
    Brionensis tumultus, 323.

C
    Cesarius, Arelatensis episcopus, Hilarii in ordine suo successor, 142. Synodo Arausicane ex delegatione sedis apostolice presedit, 48, 134, 142.
    Caminate per cemeteria ne fiant, 731.
    Capellam domi habere sine episcopi licentia fas non est, 740. Capelle extra ecclesiam principalem seu matricem, 716, 740. uacantes sine consultu episcopi obtineri non possint, 715. Ab Ecclesiis suis ad alias non transferende, 740. Capellas parochie sue omnes descriptas episcopus habeat, 740.
    Capitula quatuor ueterum Predestinatorum, 62, 63. Quatuor Gothescalci, 20, 25. Quatuor his opposita, ab Hincmaro edita in Synodo Carisiaca, que fuerint, 65. In Synodo ualentina explosa sunt, 65, et ab Hincmaro singillatim defensa. Primum cap. 16, 66, etc. Secundum cap. 21, 118,  etc. Tertium cap. 24, 149, etc. Quartum cap. 27, 217, etc
    Capitula Lingonensia eadem cum ualentinis, 1, 2. Horum compositor passim reprehenditur, 27, 28, 29, 47, 48, 50, 51, 56, 131, 132, 141, 211, 317, etc.
    Capitula quatuor Prudentii, 118. Alia eiusdem septuaginta octo, 231, 232. Decem et nouem Ioannis Scoti, 231, 232. Capitula alia in synodo Tullensi prolata, 2
    Capreolus Carthaginensis episcopus, 15.
    Carisiacum palatium, 21, 747.
    Carolus Magnus imp., 612.
    Caroli Calui coronatio in regno Lotharii, 745. Hincmari ad illum epistola, 1.
    Cassianus taxatur a Gothescalco, 118.
    Catechumenorum exorcismi et orationes, 79.
    Characteres magici, 656.
    Chresimon, nota, 414.
    Christianus episcopus, 325.
    Christus, in quantum homo, predestinatus, 55, 81. Ad infernos descendens quos liberarit, 216, 218. Per Christum saluati omnes iusti tum Noui tum ueteris Testamenti, 234, 235, etc., 240, 241, 245, 392. Pro omnibus passus est, etiam pro impiis, 219, 220, etc., 299, 391, 392. Non pro omnibus passum dixerunt Prudentius et Gothescalcus, 248. Quibus argumentis Predestinatiani id probare contendant, 392. Pro omnibus passum docent Dionysius, 248. Cyprianus, 249. Hilarius, 249. Athanasius, 251 Gregorius Naz., 251 Basilius, 252. Ambrosius, 253. Chrysostomus, 259. Hieronymus, 263. Augustinus, 264. Prosper., 269. Cyrillus, 273 Leo, 274. Gregorius, 280. Beda, 282. Cassiodorus, 283. Et si pro omnibus passus est, non omnes tamen eius passione sunt redempti, 284, 285, 293, 296, 404, 405, etc. Eius passio quibus non prosit.
    Circumcisio contra originale peccatum, 239, 248.
    Clodouei regis baptismus, 744
    Compendium palatium, 747.
    Compotus presbytero necessarius, 712.
    Celestinus predestinatianos auctoritate apostolica redarguit atque compressit, 14, 234, 432. Synodum contra illos in Gallia conuocari iussit, 15, 234. Eius ad Gallos epistola cum capitulis, 133.
    Concubina quomodo uxor fieri possit, 670, etc.
    Confessio et absolutio peccatorum, 570, 571. Confessio non publicanda, 572, 573, 614, 676. Confessio libellaris, 326, 577. Sibi confessis an patrocinia debeant episcopi, 676, 677.
    Confluentes, 691.
    Confratrie quomodo celebrande, 715.
    Coniugia qualiter ineunda, 586. Qualiter separari ualeant, 588, 589, etc. Confessionis secrete libello separari nequeunt, 624, 625, 676. Coniugii dissoluendi difficilior est ratio, quam episcopatus abrogandi, 579, 580. uiri et femine lex eadem, 579, 669, 674. Ad continentiam transire coniuges, nisi ex mutuo consensu, non possunt, 681, 682. Maleficia in legitimo coniugio fieri cur Deus permittat, 662. Licitum in coniugio quo pacto fiat illicitum, et contra, 669, 670.
    Crispio episcopus, 325.
    Crucis Christi euacuatio, 300.
    Cynici philosophi, 629 Cynica heresis, 724.
    Cyprianus doctor mirificus, martyr magnificus, 163. Dissensit a Stephano papa, 23. Eius liber de Mortalitate, 63, 72. De Lapsis, 72. De Zelo et Liuore, 72. Exhortatio martyrii, 73.
    Cyrillus epistola synodica ad Nestorium, 273. Ad Eulogium presbyterum, 109. Ad monachos, 273.

D
    Damnatis non examen iudicii, sed solum sententie remedium prestandum, 18.
    Decani presbyterorum, 714. Cibum benedicunt, 714. Quibus de rebus inquirere per singulas ecclesias, et ad episcopum referre debeant, 716. Decaniarum presbyteri Kalendis mensium conueniunt, 731. Decanus in locum defuncti uel inutilis quomodo eligendus, 741
    Decima unde aluntur matricularii, 717, 734.
    Defunctorum dies anniuersaria, tricesima tertia, septima, 713.
    Deus omnipotens, 67, 152, 153, 389, 390. Occulti iudicii diuina dispensatio, 84, 87, etc., 94, 111, 112, 115, 117. Dei bonitas nostra uult esse merita, que sunt ipsius dona, 139. Prescientia in Deo rectissime dicitur, 107, 108. Deus uult omnes saluos fieri, 149, 150, 152, 153, 379, etc., 390. Praua Gothescalci interpretatio, 150, 386. Male arguunt Predestinatiani mutabilem Dei fore uoluntatem, si damnet quos ante secula non predestinarat ad mortem, 373, 374.
    Deum saluos omnes uelle docent Dionysius, 161. Cyprianus, 163. Hilarius, 154. Athanasius, 170. Ambrosius, 170.
     Chrysostomus, 174. Theophilus, 182. Hieronymus. 182. Cyrillus, 185. Augustinus, 186. Prosper, 191. Celestinus, 197. Leo, 197. Felix papa, 198. Beda, 201. Cassiodorus, 203.
    Deitas una est, 408, et seqq. 449, 450, 453. Refellitur Gothescalcus, qui trinam dicebat, 413. Cur trina dici non possit, 418, 419, 422, etc. In Deo lux una, non trina, 511, 513, 514. Pax una, 513.
    Dionysius Areopagita, 163.
    Disputandum non est de rebus definitis, 433, 434, 435.
    Doctores interdum dissident utrimque catholici, 23.
    Doctorum testimonia ad se rapiunt Predestinatiani, 289, 290.
    Dodo Andegauensis episcopus, 323.
    Dodo abbas S. Sabini, 323.
    Donatiste apud se tantum Ecclesiam esse gloriati, 289.
    Donatus grammaticus, 478.
    Drogo archiepiscopus, 325.
    Dusii demones Gallis dicti, 662.

E
    Ebo Gratianopolitanus episcopus Flori sermonem falsauit, 28. Auctor Capitulorum ualentine synodi, 319. Taxatur eius ordinatio, 318, 319. Et quod in synodo ualentina iactantius nominatur.
    Ebo Rhemensis archiepiscopus, superioris auunculus, 323, 668, 740. Libellus confessionis eius et depositio, 324, 325, 326, 579. Depositus restitutionem a Sergio papa non obtinuit, 326.
    Ecclesia una ueteris et Noui Testamenti, fides ac spes eadem, 392, etc. Licet disparia sint sacramenta, 395, 396. Ecclesie lex una, tametsi per plures principes et episcopos regatur, 684. Ecclesie communio per Christi tunicam significata, 354, 355.
    Ecclesie matrices seu principales, et capelle his subdite, 716, 740. uacantes, in quibus uacantes incardinantur, 733. Pro Ecclesiis uiduatis exenia patronis non danda, 737. Ecclesie debentur predia de ecclesiasticis facultatibus empta, 717.
    Edelulfus rex Anglorum, 730.
    Egil abbas in conuentu Aquensi, 574.
    Electi qui, et unde dicantur, 46, 48, 54, 93, 100, 365, etc. Electorum paucitas, 99. Electorum certus numerus, 371. Electi ad tempus, 366, 368.
    Electio saluandorum et saluatorum, 45. Predestinatio ipsa est electio, 45.
    Epilogus totius libri, 353 et seqq.
    Episcopi quales ordinandi, 318, 319, etc. Quomodo erga reges gerere se debeant, 677, 678, etc. uice beati Petr funguntur, 738. Eorum iudicia per quos retractanda, 685, etc. Coniugum iudicium ad laicos remittunt, 594.
    Episcopus libellari confessione remouendus, et in eius loco alius ordinandus, 316.
    Erardus episcopus, 325.
    Erchanradus episcopus, 325.
    Erloinus Constantie urbis episcopus, 323.
    Ermbertus episcopus, 325.
    Erpoinus Siluanectensium episcopus, 21, 322.
    Eulogie diebus Dominicis et festis benedicende, 711, 712, 715. Eulogie ab archidiaconis non exigende pro chrismate, 339.
    Excommunicatio hoc agit in Ecclesia, quod agebat in lege ueteri, uel in republica legibus nunc agit interfectio, 642.
    Exenium a publice peccantibus, 713, 739. Pro sepultura, 713, 731. Pro matricule loco, 735. Pro ecclesiis uiduatis, 737.
    Exorcismi catechumenorum, 711. Exorcismi et benedictiones salis et aque, 711.

F
    Fauo episcopus, 325.
    Fausti epistola ad Lucidum presbyterum, 16. Male sensit de ultima penitentia, 307. Eius opuscula apocrypha, 307.
    Feminarum frequentatio clericis interdicta, 717, 718, 735.
    Ferculum Salomonis, Hincmari opusculum, 755, 756.
    Fides una, non numero, sed genere, 498. Que per dilectionem operatur, sola saluat credentes, 226, 227, 228, 229, 499. Fides terna Sedulio, 498. Plurali numero unde dicte Hilario, 498. Fides in rebus etiam corporalibus magnum bonum, 654, 655.
    Flori diaconi Lugdunensis sermo, 27. Falsatus ab Ebone, 27. Falsato usus compilator capitulorum synodi ualentine, 27, 28, 29, 45, 47, 49, 119.
    Fodrum ad caballos, 738.
    Folcoinus Morinensium episcopus, 21.
     Formatici, 739.
    Franca femina, 691.
    Franco Tungrensis episcopus in conuentu Aquensi, 573, 575. In coronatione Caroli regis in regno Lotharii, 745.
    Freculfus episcopus, 325.
    Friskinge, 739.
    Frontinianiste heretici, 633.
    Frotarius episcopus, 325.
    Fulco Ebonis Rhemensis successor designatus, 325.
    Fulgentius perstringitur, 22, 29. Fautorem hunc suum aiebant Predestinatiani, 60. Predestinationem Dei non tantum in bono dici docuit, sed etiam in malo, 59. Predestinatos ad inter tum reprobos dicebat, 22, 24, 31, 32.
    Fundanius rhetor Carthaginensis, 267.

G
    Gauzlenus cancellarius, 747.
    Gelasius in catalogo seu canone de libris authenticis, 22, 23.
    Geldonie seu confratrie, 715.
    Gennadius Massiliensis presbyter ualde doctus, 6. Augustini librum de heresibus suppleuit, 6. Taxatur a Gothescalco, 118.
    Gernobrius Turonensium prouincie episcopus, 21.
    Godelsadus Cabilonensis episcopus, 323.
    Godolricus episcopus, 325.
    Gothescalcus Orbacensis pseudomonachus, 414, 552. Arii filius, 418. Ario par., 468. Alter Simon Magus, 433. Nouorum predestinatorum primicerius, et schole discole caput, 21, 150. Signifer et preuius huius praue doctrine resuscitator, 25, 101, 211. Modernus Predestinatianus, 118. Testimonia doctorum detruncat, et ad suos sensus inflectit, 25. Augustini librum falsat, 96, 450, 451. Et edictum Constantini imperatoris in sexta synodo, 450. Chrysostonium reprehendit, 75. Gennadium taxat, et Cassianum, 118. Secum pugnat, 476. Augustinus noster dicere solitus, 550. Geminam dicit predestinationem, 110, 359. Quod Christus non pro omnibus sit passus, 211, 248, 305. Negat perire quemquam qui Christi redemptus sit sanguine, 299, 300, 315. Trinam deitatem dicendam docet, 414, 438, 468, 470. Persone cuique suam tribuit deitatem, 476. Gothescalci liber ad Rabanum, 25, 118, 149, 211, 224, 226. Chartula professionis sue ad Rabanum, 26. Ad quemdam complicem suum, 226. Pitacium ad quemdam monachum, 304, 305. Schedula, quod trina sit deitas, 415. uersus ad Ratramnum, 553. Tria dolia sibi parari petit, 433. Gothescalcus damnatus in synodo Moguntina, 20. Iterum in synodo Carisiaca, ubi honore presbyterali abiectus, uirgis cesus, et ergastulo retrusus est in Altouillari monasterio, 21. Hincmari schedula ad Gothescalcum morti proximum, 552, 553.
    Gothicum prouerbium: Capra lusca hortum uidet, sepem nusquam, 503.
    Greci tres substantias dicunt pro tribus subsistentiis, id est personis, 465.
    Gratia et liberum arbitrium, 120 et seqq. 156, 204, 285. Quid Ecclesia catholica teneat, 374, etc. Gratia non adimit liberum arbitrium, sed liberat, 127, 133. Gratia et predestinatio quid differant, 356. Gratia prima et secunda, 46. Gratie primi Adam et secundi discrimen, 142, 143.
    Gregorius prime et sancte sedis Romane ornatus precipuus, 106. Dissidet interdum ab Hieronymo et Augustino, 23. De uasis ire et misericordie, 30. An geminam predestinationem censuerit, 34, 35, 113. Quo sensu plurali numero predestinationes posuit, 115.
    Gregorius iunior ad Denualdum, 600.
    Guntharius Coloniensis archiepiscopus, summus capellanus Lotharii regis, 574. Tetberge secretam confessionem excipit, 569. In Consilio Aquisgranensi, 575.
    Guntharius archidiaconus Hincmari, 21.
    Guntbertus Ebrocensis episcopus, 325.

H
    Heresum utilitas ad scrutandas Scripturas et dogmata, 420. Heresi semel damnata, contra eam non amplius disputandum, 329, 435. Damnati censentur qui eam renouant, 330, 334. De iis qui heresi communicant, 332, 333.
    Heretici contra conscientiam suam agunt, 154, 155. Sunt antichristi, 216. Hereticos non saluat baptismatis aqua, sed mergit, 237. Hereticorum non omnia fugienda, 109, 110, 359. Quid de praue sentientibus leges decernant ecclesiastice, 340. Heretici resipiscentes qualiter recipiantur, 341. Libellorum in recipiendis exempla, 342, 343. Qua conditione recipi debeant, 343. De his qui postea ad prauos sensus deuoluuntur, 344. Quod resipiscentes etiam in pristinis gradibus suscipiantur. 345.
    Halduinus abbas Altiuillaris, 21.
     Harioli, 625.
    Heirardus Lexouiensis episcopus, 323.
    Henricus abbas Corbeiensis, 323.
    Heriboldus episcopus Antisiodorensis, 27.
    Herimannus Niuernensis episcopus, 323.
    Hetti archiepiscopus Treuirensis, 325.
    Hieronymi laus eximia, 182. Dissentit ab Augustino, 23. Hieronymo ascriptus liber de induratione Pharaonis, 10.
    Hierusalem, gloriosa olim ciuitas, priuilegium perdidit, 150.
    Hilarius episcopus Pictauorum, 23, 113. Antiquus et uenerabilis pater, 498. Doctor catholicus, qui propter excellentiam Romanorum Lucifer appellatur, 164. Fides dixit plurali numero, 458.
    Hilarius episcopus Arelatensis admirator sectatorque doctrine S. Augustini, 34.
    Hilarius monachus Syracusanus, 9.
    Hilarius Arel. in epistola ad Augustinum, 8, 22, 105.
    Hildebrannus Sagensis episcopus, 322.
    Hildegarius episcopus Meldensis, 450, 468, 583.
    Hildemannus episcopus, 325.
    Hildi episcopus, 325.
    Hilduinus episcopus Auenionensis, 575.
    Hilmeradus Ambianensis episcopus, 322.
    Hincmarus monachus S. Dionysii, parecia Parisiaca, ordinatus episcopus in synodo Beluacensi, 327. De eiusdem ordinatione, ex synodo Suessionensi, 322, 323 Carolum Caluum coronat in regno Lotharii, 741. Ludouicum Balbum regem, 747. Iuditham reginam Anglorum, 750. Hermintrudem Caroli uxorem, 752. Pro circuitione parochie nichil exigebat, 737. In Tetberge repudium negat se consensisse, 568, 583, 584, 585. Ternam deitatem in Ecclesia cantari uetuit, 4. De libero arbitrio quid sentiat, 145. Capitula quatuor Carisiaci edit contra Gothescalcum,. 65, 353. Eadem defendit et confirmat contra obtrectatores, 65 et seqq.
    Hincmarus tribus libris respondit synodo ualentine, 4, 492. Iterato respondit hoc opere, 4. Quod deitas trina dici non debeat, 413. De repudio Tetberge, 537. Synodica capitula, 710. Ferculi Salomonis expositio, 756. Schedula ad Gothescalcum morti proximum, 553. Epistole due ad Aduentium episcopum, 584, 585. Prosperum et Hilarium episcopos uocat, 8. Hypomnesticon librum tribuit Augustino, 8. Errat de Prospero, et Chronici eius termino, 24.
    Hincmarus episcopus Laudunensis, 583, 584, 745.
    Homo rectus, et sine peccato, et cum libero arbitrio conditus, 67. uoluit Deus ut in iustitia permaneret, sed libero arbitrio cecidit, 67, 68. Homo lapsus factus est massa perditionis totius generis humani, 69. Ex hac massa elegit Deus quos per gratiam predestinauit ad uitam, 69.
    Honorius papa, 446.
    Horoscopi, 655.
    Hospitum cura et peregrinorum, 712.
    Hubertus Meldensis episcopus, 322.
    Hucbertus frater Tetberge, 575, 693.
    Hucbertus, 680, 681.
    Hydromantii, 655.
    Hyginus in hereseon catalogo Predestinatianos posuit cum libello ab eis composito, 6. Predestinatianorum libellus apud Hyginum, 30.
    Hymnus Te Deum laudumus ab Ambrosio et Augustino in eius baptismo conditus, 225.
    Hymm Sanctorum meritis, in quo trina deitas, auctor incertus, 413, 416, 436. Quos hymnos probaret S. Benedictus, 436.
    Hypomnesticon liber an Augustini, 9, 10. Tribuit illi Gothescalcus, 118. Et Hincmarus ipse passim, 8.

I
    Idololatria mater hereseos, 418.
    Ignis gehenne non succenditur, 76, 77.
    Immo Nouiomagensium episcopus, 21, 322.
    Incantatores, 655.
    Infernales pene quid secundum Scotigenam, 232.
    Isaac diaconus Parduli, post Lingonensis episcopus, 21.
    Isidorus Hispalensis episcopus, uir doctus et legentibus in multis proficuus, 33. Ex reliquiis Gallorum, 33. Geminam dixit predestinationem, 33. Regulas ex Ticonio excerpsit, 233.

I
    Ioannes episcopus, 325.
    Ioannes Chrysostomus Os aureum dignissime appellatus, 174. Cuius testimoniis sedes Apostolica et S. Augustinus multoties utuntur, 74, 174, 222. A Gothescalco reprehensus, 75.
     Ioannes diaconus Romanus, postea episcopus, persecutione Theodorici martyr, 460.
    Ioannes Scotigena capitulorum XIX auctor, 231, 232.
    Ionas episcopus, 325. Aurelianensis episcopus, in synodo Suessonica, 323. Apud Theodonis uillam pro omnibus subscripsit, 324, 326.
    Iude exemplum, 95, 96, 158 etc., 365, 366. Iudas an particeps cene Dominice, 245, 246, 292. Iude scelus qui non caueant, 561, 647, 734, 735.
    Iudicum partes que, 563. Iudicare de abditis non licet, 573. Iudicium quo pacto ordinandum, 620, 621, 622. Iudicia episcoporum per quos retractentur, 686.
    Iudicium examinationis, 599. Per iuramentum seu sacramentum, 600, 601, 602. Per aquam calidam aut frigidam, 693. In iudicio fraus operatione diaboli, 617.
    Iuramenti purgatio, 600, 601, 602. Sacramenti purgatio, 619. Iuramentum incautum negligere licet, ne in grauius crimen incurratur 651.

L
    Landranus archiepiscopus, 325.
    Launus Aequolesine ciuitatis episcopus, 323.
    Leo papa uir religiosissimus atque doctissimus, et facundia honestissime eloquentie ualde profusus, 196. Maximo rugitu de urbe Roma intonat, 722.
    Leucorum ciuitas, 353.
    Libellorum satisfactionis hereticorum exempla, 342, 343. Libellus confessionis Tetberge ab Hincmaro examinatur, 575, 577.
    Libellus conuentus Aquensis, 568. Libellus alter eiusdem conuentus, 573.
    Liberatus archidiaconus Carthaginensis, eiusque Breuiarium, 288.
    Liberi arbitrii creatus homo, libero arbitrio cecidit, 67. Liberum arbitrium homo non in totum perdidit sed infirmauit, 119. Libertatem arbitrii in primo homine perdidimus, 119, 120. Per Christum recipimus, 119, 120. Liberum arbitrium habemus ad bonum, preuentum et adiutum gratia, ad malum, desertum gratia, 120, 121. Liberi arbitrii, et uulnerati semiuiui comparatio, 127, 128. Cum oue perdita, 137, 204. Liberum habemus arbitrium, quia gratia liberatum, et gratia de corrupto sanatum, 120, 122, etc. Liberi arbitrii in Adam et nostri discrimen, 143, 144. Liberi arbitrii nostri plena sanitas, in spe nunc, post in re futura, 144.
    Liberum arbitrium in homine nichil esse dixerunt ueteres Predestinatiani, 118. Et tale in hominibus plasmari a Deo, quale est demonum, 63, 118.
    Ligature atque remedia, que medicorum quoque disciplina condemnat, 618. Ligature exsecrabilium remediorum, 656.
    Lotharius imperator, 3.
    Lotharius rex Tetbergam uxorem accusat in conuentu Aquensi, 568. Lotharii et uxoris discidium, 644, 666, etc., 683, 685. Lotharius Bosonis uxorem retinet, 691.
    Lucidi presbyteri Predestinatianam heresim eiurantis epistola seu libellus ad synodum Arelatensem, 17, 343.
    Ludouicus Pius imp. a Stephano papa Rhemis coronatus, a Clodoueo rege ortus per S. Arnulfum, 744. Northildis ad eum proclamatio de Agemberto marito, 596, 597.
    Ludouici Balbi regis coronatio, 747.
    Lugdunensis scriptoris, qui contra Hincmarum de tenenda ueritate Scripture librum edidit, acerba reprehensio, 132.
    Lupus Catalaunensium episcopus, 21, 322.
    Lupus abbas Ferrariensis, 323.

M
    Macarius Antiochenus in sexta synodo conuictus falsasse testimonia catholicorum, 29, 413. Ob eam rem depositus, 448.
    Magi qui uulgo malefici, 653.
    Magice artes ab angelis malis, 655. uaria illarum genera, 655, 656.
    Mala fama per iusiurandum purganda, 722, 723.
    Malefici inuestigandi et puniendi, 663, 564, 665. Maleficiorum inter coniuges uaria genera et exempla, 653, 654. Maleficio liberata puella per S. Basilium, 658, 659, 660, etc.
    Malum in Scriptura non solum peccatum, sed et peccantis supplicium, 56, 57.
    Mansus habens bunnaria duodecim, 716. Mansi ingenuiles et seruiles, 716.
    Marie uirginis conceptio et partus, 631.
    Maria peccatrix, de qua septem eiecta demonia, 656, 657.
     Massa perditionis, 69. In massa perditionis relicti, 70, etc., 86, 87, 93, 285, 362, 363, 370.
    Matricula, 734. Matricularii, 741. Matricularii debiles et pauperes, 717, 734.
    Mercurius inuentor prestigiarum in denariis, 656.
    Metis coronatur Carolus Caluus in regno Lotharii, 743.
    Missarum solemnia, 711, 712. Misse fiant in altari consecrato, uel in tabula consecrata, 731, 732. In domo ne fiant sine episcopi licentia, 740.
    Modoinus episcopus, 325.
    Moguntina synodus, 20.
    Montis-Falconis monasterium, 732.
    Morbertus episcopus, 325.

N
    Natura et gratia, 130, 131.
    Necestuosus, 717.
    Necromantici, 655.
    Nestorii heresis, 5. Ephesi damnata, 14.
    Nicenum concilium mysticum, 443, 718.
    Nielfa uilla, 3, 231, 317.
    Northildis et Agemberti coniugum discidium et iudicium, 194, 195.
    Northo archiepiscopus, 325.
    Nortmannorum infestatio, 3. Christiniani non erant, 691, 692.
    Numerus duplex, 503.
    Nutriti presbyterorum, clerici, 737.

O
    Obelus et chresimon note opposite, 414.
    Oblate que a populo offeruntur, 711.
    Oblationes in confratriis, 715.
    Obstrigilli prestigiatores, 656, qui de denariis iocantur, 656.
    Odelardus archidiaconus Hincmari, 738.
    Odelindus abbas in conuentu Aquensi, 574.
    Odo abbas Corbeie, 323. Episcopus Bellouacensis, 745.
    Omnes Deus uult saluos fieri, sine exceptione, 150, 151, 152.
    Omnipotens, 152, 153.
    Opera bona non negligenda, 103. Mala nostra solum nostra sunt, bona nostra et Dei sunt et nostra, 126.
    Orbacis monasterium, 20, 414. Abbas Bauo, 21.
    Orbis terre regiones undecim, prouincie centum tredecim, 287.
    Ordo baptizandi, 711. Ungendi infirmos, 711. Ordo et preces in exsequiis atque agendis defunctorum, 711.
    Origenis uesania de redemptione demonum, 213, 214.
    Originale peccatum negant Predestinatiani iis remitti qui non sunt predestinati ad uitam, 30.
    Otgarius archiepiscopus, 325.

P
    Parate, 738.
    Pardulus Laudunensium episcopus, 21, 322.
    Parochie rusticane, 732. Archidiaconis commisse, 738.
    Passio Christi pro omnibus, licet ea non omnes redempti, 284, 285. Quid generaliter omnibus contulerit, etiam impiis, 397, 398.
    Pasti et comessationes confratriarum, 715.
    Patrocinia ecclesiastica et protectiones quatenus fieri debeant, 676, 677, etc.
    Patropassiani Sabelliani, 415, 416.
    Pauli locus de uasis in honorem et in contumeliam, 29, 30, etc., 36, 163.
    Paulinus Aquileiensis contra Felicem, 473. uenerande memorie.
    Paulini ad Faustum epistola, 307.
    Peccata non puniuntur que commissurus erat homo si uiueret, 63, 64.
    Pelagius papa quo sensu trinam unitatem dixerit, 454.
    Periurium cauendum, 595, 596.
    Perseuerantia non est in hominis potestate, sed Dei, 74.
    Persone in Trinitate quomodo intelligende contra Gothescalcum, 518, 519, et seqq.
    Personarum acceptor non est Deus, 92.
    Petro adhibita est Pauli societas, et ambo Ecclesiam Romanam consecrauerunt, 151.
    Petri itinerarium, 617.
    Petrus episcopus Aretinus, 450.
    Pharaonis induratio, 38, 39, 43, 44, 80.
    Penitentiam omnis peccatoris Deus acceptat, 97, 153, 173, 178. Qui agere fugit, in perditionem se demergit, 97, 98.
    Penitentia publicis peccatoribus agenda, et que de his curanda sint presbyteris, 730, 731. Que penitentia episcopali iudicio decerni soleat grauissimis fornicationibus, 640,  641. Penitentibus feria quinta ante Pascha Rome fit remissio, 666. Penitentes pro munere aliquo ad reconciliationem non adducendi, 740. Post penitentiam relapsi, ad episcopum deferendi, 740.
    Pontificalia gesta, 326.
    Predestinatiana heresis quando orta, 5. In heresum catalogo posita a Gennadio et Hygino, 6. in Africa et in Gallia cepit, 7. Augustino innotuit, etsi nomen illi quod postea accepit non indidit, 15. Ab episcopis Gallie damnata in synodo, 13. Predestinatianorum ueterum que placita, et quid in his uarient moderni, 62, 63, 64, 65, 103. Predestinatiani noui, diuersi ordinis et habitus, nec ad decimum numerum peruenerunt, 288. In tribus tantum prouinciis, 289. Refelluntur circa saluandos et non saluandos, 205, 206, etc. De perceptione baptismi quid sentiant, 304. Ad interitum predestinari reprobos docent, 357. Damnari aliquos secundum quod presciti erant futuri, 307, 357. Patrum testimonia ad se trahunt, 289. Predestinatiani noui in ueteribus predamnati, 18, 329. Predestinatiani Africani, 99.
    Predestinatio sanctorum quid sit, 47, 99, 100, 361, et seqq. Una est, 77, 110, 111. Semper in bono est, 62, 117. Predestinatio ad malum exploditur, 59. Predestinatione Dei nemo perit, 73, 102. Predestinatio aut ad donum pertinet gratie qua liberantur electi, aut ad retributionem iustitie qua puniuntur iniusti, 49, 62, 69, 70, 86. Non est sine prescientia, 69, 70, 71. Predestinatio et prescientia, 69, 82, 107, 108, 109, 356. 357. Predestinationis et gratie discrimen, 356. Predestinationem omnia siue ad bonum siue ad malum, in hominibus operari dixerunt ueteres Predestinatiani, 118. Predestinatio gemina Isidoro, 33. Indifferenter interdum dicta Augustino, 22, 35. Gemina Gothescalci predestinatio refellitur, 106. Quo sensu dici queat, 110, 111, 113, 359, 360. Predestinationes plurali numero apud Gregorium quomodo intelligende, 115.
    Predestinatorum numerus, 101, 102. An certus, 106, 107. Predestinatos a non predestinatis discernere non ualemus, 101, 421. Nec de nobis presumere, 105. Predestinatus homo non est, nec ad peccati, nec ad mortis malum, 37, 58. Predestinati non sunt homines ad penam, 76, 79. Predestinatos a Deo reprobos ad interitum dici non debet, sed penam reprobis predestinatam, 22, 54, 55, 56, 83, 86, 96, 366, 367.
    Prescientia in Deo proprie non est, rectissime tamen dicitur, 106, 107. Prescientia Dei sine predestinatione esse potest, 372. Prescientia Dei nemo perit, 357. Reprobi presciti non predestinati, qui saluantur presciti et predestinati, 372.
    Prestigiatores, obstrigilli, 656.
    Presbyteri in qua uilla, aut cuius sancti sint honore pretitulati, 716. Presbyteri parochiarum, canonici in monasteriis simul esse non possunt, 732, 733. Feminarum illicitum accessum caueant, 718, 795. Quomodo inquirendus et puniendus sit, uel purgandus, 718, etc. De crimine confessi uel conuicti deponendi, 724, et seqq. Alodes de facultatibus Ecclesie ne comparent, 717, 736. Sacra ministeria ne dent ad wadium, 713. Tabernas ne adeant, 718. Facultates Ecclesie ne dissipent, 717. Curam gerant hospitum et peregrinorum, 712, 737.
    Presbyteri que precipue discere debeant, 710, 712. Nullum in ecclesia sine episcopi consultu sepeliant, 313. Pro sepultura nichil exigant, sed congruam cuique prouideant, 713, 731. A penitentibus uel publice peccantibus, quo eis faueant, munera ne accipiant, 713. Curent ut publici peccatores penitentiam agant, 730, 731. Quomodo in conuiuiis defunctorum gerere se debeant, 713, 714. Quid cauendum quando per kalendas inter se conueniunt, 714. Communionem per se et non per quemlibet tradat, nec cuiquam det laico ad deferendum infirmis, 716. Presbytero defuncto nemo illius ecclesiam obtineat sine consultu episcopi, 715. Presbyteri de ecclesiis ad ecclesias translati, 733. uacantibus ecclesiis incardinati, 733.
    Principes Deum super se, qui illos iudicabit, cogitare debent, 638, 639. Ad episcopos referre, que ad fidem spectant, 1.
    Priscianus, 466.
    Prosper uir eruditissimus atque religiosissimus, 191. Legatus Romane Ecclesie, fidelis interpres Augustini, 22, 24. Ex delegatione sedis apostolice obiectionibus respondit, 249, 432, 442. Trinam maiestatem in Deo quomodo dixit, 465, 466, 502. Alias unam, 467. Prosper liber promissionum et predictionum, 501. De uocatione gentium, 55, 57, 58, 140, 191, 269. De Prouidentia, 381. Chronicum, 5, 24.
    Prouerbium antiquum, 415. Gothicum, 503.
    Prouincie Italie septemdecim, Galliarum septemdecim, Africe sex, Hispanie septem, Illyrici nouemdecim, Thracie sex, Asie duodecim, Orientis decem. Ponti octo, Aegypti sex, Britannie quinque, 288.
     Prudentius episcopus Tricassinus in synodo Suessonica, 322. Predestinari ad mortem dixit, 43. Quod Deus non uelit omnes saluari, 149. Quod Christus non pro omnibus sit passus, 211, 248. Capitulis synodi Carisiace subscripsit, postea aliter scripsit, 119, 204.
    Prudentii epistola ad Wenilonem de ordinatione Aenee episcopi, 26, 118, 149, 211. Recapitulatio capitum LXXuII, 231. Libellus ad quosdam fratres, ante epistolam scriptus, 291. Refellitur, 292.
    Prudentius peta, 411. Trinam potestatem in Deo dixit, 466, 502. Nomen triplex, 466. Trinum specimen, 466.
    Pythonisse, uentriloque, 655.

R
    Rabani Moguntini epistola ad Hincmarum de Gothescalco, 20. Gothescalci ad Rabanum liber, 25, 118, 149. Chartula professionis ad eumdem, 26.
    Raganarius episcopus, 325.
    Ragenarius Ambianensium episcopus, 21, 325.
    Ragnoardus archiepiscopus, 325.
    Ratbertus abbas Corbeie, 21.
    Ratoldus episcopus, 325.
    Ratramnus monachus Corbeiensis deitatem trinam dici oportere contendit, 413, 438. Hilarii et Augustini testimonia detruncat, 413. Ratramni libelli duo, quod reprobi predestinentur ad mortem, 26. Liber ad Hildegarium Meldensem episcopum, quod trina sit deitas, 413, 450.
    Regule septem a Lugdunensibus prolate exploduntur, 233.
    Remigius archiepiscopus Lugdunensis, 1, 2, 320.
    Reprobis pena constituta, 71, 73, 75, 89. Pena perituris predestinata, 89. Non ad penam predestinati, sed in massa uel in iniquitatibus suis iusto iudicio relicti, 79.
    Rex peccans increpationi et iudicio subiacet, 694, 695, 696. Episcoporum erga reges, et regum erga episcopos, 697, 698, etc. Regis promissio quando coronatur, 747. Corone impositio, 748. Sceptri traditio, 749.
    Rhemensis et Treuirensis Ecclesia sorores, 743.
    Rigboldus Rhemorum chorepiscopus, 21, 323.
    Rodoaldus archidiaconus Rhemensis, 21.
    Roma orbis caput, 287, 724. Romana Ecclesia prima in toto orbe omnium Ecclesiarum mater et magistra, 150, 154, 370. Principatum omnium ciuitatum meruit, non per homines, sed per Christum, 151. Glorificata est magni Petri principis apostolorum presentia, 150. Apostolica sedes super exaltata Petri confessione, et Pauli ornata predicatione, 511. Romana Ecclesia de rebus fidei consulenda, 562. Piis et catholicis debet sufficere quod Romana Ecclesia docet, 152. Romane Ecclesie auctoritas sequenda, 24, 561.
    Rothaldus Suessonice ciuitatis episcopus, 21, 322, 325.
    Rothomagense episcopium, 3, 131.

S
    Sabelliana heresis, 415, 417, 484, 510, 533.
    Sabelliani Patropassiani, 415, 416, 504.
    Sacramentum altaris non uerum corpus et sanguinem Domini esse, sed tantum memoriam, qui docerent, 232.
    Saluos Deus uult omnes fieri, 149, 150, 152, 153. Cur non omnes saluentur, 153, 154, etc., 189.
    Saponarias uilla, 2.
    Saul et Iudas, 365, 368.
    Scripturarum sensus quomodo querendus, 302. Locorum, quibus abuti solent Gothescalcani, explanatio, 29, 42, 43, 365.
    Sedulius peta, 417, 498, 502, 505.
    Sepulcra non uiolanda, 731. Sepulture causa nichil exigendum, 713, 731. Hereditario iure non arroganda, sed arbitrio sacerdotis, 731.
    Simoniacum est penitentem ad reconciliationem pro munere aliquo adducere, 740. Clericos pro munere aliquo ad ordinationem introducere, 740, 741.
    Sisagutus episcopus, 325.
    Sodomitica peccata, 627, 628, 629, 630, 631.
    Sophronius Hierosolymitanus, de una deitate, 449, 504.
    Sortilegi, qui per sanctorum sortes diuinationis scientiam profitentur, 655.
    Superuente in lanificiis feminarum, 656.
    Synodus Africana, 132, 133. Pseudosynodus Ariminensis, 428. Synodus Aransicana, 48, 134. Beluacensis, 327. In Carisiaco palatio 21. Gallicana, id est Arelatentis,  343. Moguntina, 20. Nicena mystica, 413, 718. Palestina, 141, 142. Rhemensis Hincmari, 732. Apud Saponarias, 2. Apud Deucorum ciuitatem, 353. Suessionensis quinque prouinciarum, 323, 452. Apud Theodonis uillam, 325. ualentina prior, 326, 622. ualentina posterior, 3, 65.
    Synodi sex generales, 499. Quinta sub Iustiniano, 428. Sexta sub iuniore Constantino, 446.

T
    Tabula de marmore, uel nigra petra, aut de litio, ad missam celebrandam, 732.
    Tabula, mensa, 714.
    Teotgaudus archiepiscopus Treuirensis, 574, 575.
    Testes in iudicio adhibendi, 640, 641, 721.
    Tetberga uxor Lotharii regis, de stupro accusata, uicario eius incocto exeunte, absoluitur, 568, 614, 615. Iterum a rege delata per secretam confessionem scelus agnoscit in conuentu Aquensi, 568, 569. A regis consortio remouenda iudicatur, 574. Publice penitentie addicenda decernitur, 577, 578. Quod per secretam confessionem iudicari non potuerit, 579, 580, 624, 625. Nec concipere tali modo potuisse, nec uirginem post aborsum manere, 626 et seqq Accersendum esse qui uim intulit, 633, 634, etc.
    Teudericus Camaracensium episcopus, 21, 322, 325.
    Teutbertus episcopus, 325.
    Teutboldus Lingonice ciuitatis episcopus, 21, 323.
    Teutgaudus episcopus, 325.
    Teutmondus episcopus, 325.
    Theodoricus rex Arianus, 460.
    Theodorus episcopus in quinta synodo depositus, ut falsator, 448.
    Theodorus archiepiscopus ad Anglos missus.
    Theodosiana lex, 323.
    Theodolfus orthodoxus et insignis peta, 602.
    Theophilus Alexandrinus, 182, 213, 214.
    Ticonii regule, 233.
    Timotheana heresis, 6.
    Translationes ab Ecclesiis ad ecclesias, 733.
    Trina deitas an pluralis numeri, 478, 479.
    Trina uel trinitas numerum habet, 419.
    Trinam unitatem, sicut et ternam deitatem dici non placuit, 455.
    Trina maiestas, potestas, pietas, in Deo qui dicant, 466, 500. Trinum specimen, 466. Trinum nomen, 500.
    Trini et terni discrimen, 503, 504, 506.
    Trinitas quasi triunitas, 471. Trinitatis una essentia, et una substantia, tres persone, 470, 471. Arius tres deitates in Trinitate dogmatizauit, 468. Una trium personarum diuinitas, non sua cuique, 485, 489, etc. Una uoluntas, una gloria, una operatio, una maiestas, 500, 501, 502. Una Trinitati debetur adoratio, gloria, gratiarum actio, et non separata, 332, 335, etc.
    Trinitatis unitas explicata, 453, 454, etc. Usque ad 465, 479, 480, etc., 505, 527 et seqq. usque 541, etc.
    Tritheie, seu trine deitatis latratores, 505.
    Tritheoriam male exponit Gothescalcus trinam deitatem, 474, 475.
    Tullense territorium, 2.

U
    Ursicinus Damasi hostis, 416.

u
    uasa ire et misericordie, 18, 92, 363, 386.
    uictorinus rhetor ad Candidum Arianum, 474.
    uita Cesarum, liber, 693.
    uocationis diuine dispensatio, 87, 88.
    uoluntate sua cadit qui cadit, et uoluntate Dei stat qui stat, 131.
    Walocarius episcopus, 325.
    Wenilo cum Ragenario patre suo in synodo Carisiaca, 21. Rothomagensis archiepiscopus, 568, 575, 583.
    Wenilo Sennensium archiepiscopus, 21, 322.
    Wiladus episcopus, 325.
    Witaus Camaracensium chorepiscopus, 21.
    Wlfinus episcopus, 325.
    Wormatiense placitum Ludouici Pii, 590.

X
    Xenium, 734, pro quo exenium supra.

Y
    Yrminfridus Baluacensium episcopus, 21, 322.







ORDO RERUM QUAE IN HOC TOMO CONTINENTUR.



 HINCMARUS RHEMENSIS ARCHIEPISCOPUS
    PROLEGOMENA.---Notitia historica. 9
    Notitia historica altera. 11
    Notitia bibliographica. 17
    ueterum scriptorum testimonia. 43
    Sirmondi prefatio. 45
    DE PRAEDESTINATIONE contra Gothescalcum. 49
    Epistola ad Calorum regem. 49
    Prefatio subsequentis operis. 55
    DE PRAEDESTINATIONE DEI ET LIBERO ARBITRIO. 65
    Epistola ad regem. 65
    CAPUT PRIMUM.---Quando et ubi, et unde hec Predestinatiana heresis primum exorta fuerit, et per quos ac qualiter reuicta atque compressa exstiterit. 69
    CAP. II.---Per quos et qualiter hec eadem heresis, ut de trunco amaritudinis spuria uitulamina, in tempore isto repullulauerit. 84
    CAP. III.---De Fulgentio, ex cuius libris ad suam confirmandam sententiam exempla Predestinatiani ponunt. 86
    CAP. Iu.---De apostolica sede sequenda, cuius doctrine inniti et auctoritatem sequi debemus. 88
    CAP. u.---De consuetudine Gothescalci et complicium eius, et de libris eorum de quibus quedam hic excerpta ponuntur. 89
    CAP. uI.---Exordium capitulorum de quibus agitur, unde compositor eorum illa compilare studuerit. 90
    CAP. uII.---De exemplo apostolico, quod capitulorum compilator ad suam confirmandam ponit sententiam. 93
    CAP. uIII.---Unde Predestinatiani auctoritatem, potiusque opinionem huiuscemodi expositionis apostolici capituli, non sibi profuturam quia ex mendacio sumpserint. 95
    CAP. IX.---Quod etiam Isidorum ad suam confirmandam sententiam in testimonium deducunt, et quedam de libris beati Augustini proferunt, unde ipse uir insignis eos reuincit, et Fulgentius ipse auctoritatem quam ex illo assumunt manifeste dissoluit. 96
    CAP. X.---De testimoniis Scripturarum, quibus Gothescalcus et sui complices alieno sensu a fide catholica et orthodoxorum doctrina irreuerentissime abutuntur. 106
    CAP. XI.---De perscrutandis capituli subsequentis reliquiis. 108
    CAP.---XII.---Diffinitio sancti Augustini, quid sit sanctorum predestinatio, a qua capitulorum istorum compilator omnimodis discordare cognoscitur, et per ambages fidem diuine predestinationis extenuando peruertit, et uerba ueritatis ad mendacia quantum potest inflectit: unde eum catholicorum doctrina aperta ueritate, et si non eum pertinacie inherentem ad tramitem ueritatis reflectit, uerum de mendacio contrarium ueritati reuincit. 110
    CAP. XIII.---De eo quod Fulgentius in libro suo ad Monimum scripsit, predestinationem Dei, non tantum in bono, sed etiam in malo dici. 122
    CAP. XIu.---Hinc sequitur exhortatio ad scholam dyscolam Gothescalci. 125
    CAP. Xu.---De quorum uerbis atque Scripturarum sententiis quatuor capitula, a nobis olim contra reexortos Predestinatianos excerpta, que istorum capitulorum compositor reprehendit, collecta fuerint et excerpta, et que inde ueteres Predestinatiani dixerint, queue moderni ex his delirantes dicant heretici. 126
    CAP. XuI.---Abhinc excerpti a nobis primi capituli textus ponitur, et unde sumptus fuerit membratim designando monstratur. 129
    CAP. XuII.---De eo quod Gothescalcus exemplum libri beati Augustini, quem sui complices eiusdem esse auctoris denegant, ad suam confirmandam sententiam posuit, et de aliis sanctorum sententiis ad statum capituli a nobis excerpti propositis. 159
    CAP. XuIII.---De certo numero Predestinatorum. 169
    CAP. XIX.---Qualiter una Dei predestinatio gemina fideliter possit dici, unde Gothescalcus cum sua synagoga  peccantium, praue sentiendo atque interpretando anxie ac perniciose laborat. 170
    CAP. XX.---Qualiter intelligi debeat quod beatus Gregorius plurali numero predestinationes posuit. 178
    CAP. XXI.---Qualiter de secundo capitulo, a nobis contra Predestinatianos excepto de gratia et libero arbitrio, ueteres Predestinatiani senserunt, et de quorum uerbis sumpsimus illa que exinde posuimus et de preposteratione illius, que a quibusdam inordinate facta esse dignoscitur. 182
    CAP. XXII.---De eo qui ad reprehensionem istorum capitulorum tacito suo nomine, libellum composuit, et de sententiis synodalibus, quas compilator capitulorum nobis a regia sublimitate datorum collegit, uolens ostendere ab illis nos discordasse. 195
    CAP. XXIII.---Sequitur redargutio ipsius compilatoris, ex beati Augustini et ceterorum doctorum uerbis. 207
    CAP. XXIu.---Reddenda ratio incipit de capitulo tertio a nobis excerpto, quod compilator capitulorum nobis a regia sublimitate datorum acerrime reprehendit, cum his que Predestinatiani exinde ad suam dicunt confirmandam sententiam, et qualiter catholici eorum praue dictis ex scripturarum sententiis contradicant. 210
    CAP. XXu.---Sequuntur orthodoxorum uerba, quibus cognosci ualeat qualiter exinde sancte Ecclesie catholici sensere doctores. 225
    CAP. XXuI.---Recapitulatio reddite rationis post sanctorum nomina designata de capitulo tertio. 268
    CAP. XXuII.---Ratio reddenda quarti capituli incipit, quod nos contra Predestinatianos excerpsimus, quodque capitulorum que nobis dedistis compositor errore nimio denotauit, deuocans in medium, ad exaggerandam reprehensionis nostre notam, Antichristum et impios in sua impietate defunctos, et ante aduentum Christi igne damnatos eterno. 275
    CAP. XXuIII.---Qualiter de impiis in sua impietate defunctis senserunt catholici, pro his etiam passum fuisse Dominum, licet non eius passionis mysterio ad salutem perpetuam sint redempti. 283
    CAP. XXIX.---Ratio reddendi de duobus que, necessitate compulsi, in hoc quarto capitulo uerbis beati Prosperi inseruimus. 288
    CAP. XXX.---Quod, exceptis his duabus quasi syllabicis sententiis, nichil in hoc capitulo posuimus nisi quod ex beati Prosperi uerbis excepimus. 294
    CAP. XXXI.---De decem et nouem capitulis, que compilator capitulorum nobis a regia dominatione datorum, in sugillatione nostra commemorat, et de aliis, siue que nos passim scripta inuenimus, siue que a quibusdam leuibus querendo adinuenta audiuimus. 296
    CAP. XXXII.---De clausula capituli compilatoris, et de tribus que huic capitulo subnectere procurauimus; quarum unum est quia turbe que Dominicum aduentum precesserunt, et que subsequuntur, una eademque fide conclamant Osanna, quoniam per gratiam Dei saluari credimus quemadmodum et illi. 298
    CAP. XXXIII.---Abhinc sequitur qualiter docent sanctarum Scripturarum auctoritate catholici uiri generaliter Christum fuisse passum pro omnibus. 311
    CAP. XXXIu.---Nunc quod supra commemorauimus tertium sequitur, quomodo orthodoxi et antiqui magistri ex scripturis authenticis demonstrant, discrete non debere intelligere, quia licet fuerit Christus passus pro omnibus, non tamen omnes ad eternam salutem mundi pretio, id est passionis eius mysterio sint redempti. A quo pretio extranei sunt, qui aut delectati captiuitate redimi noluerunt, aut post redemptionem ad eamdem sunt captiuitatis seruitutem reuersi. 349
    CAP. XXXu.---Sequitur ratio reddita de quinto capitulo, quod quasi super dolorem uulnerum nostrorum adiiciens, in sugillationem nostram reprehensor noster acerimus conspuere uoluit. 369
    CAP. XXXuI.---Apologia denotationis nostre subsequitur, quia filius Ephrem contra nos intendens arcum, misit sagittas: sed suum forte sentiet arcum prauum. Cuique  conuersus ipsius gladius non prestabit auxilium in die belli. 382
    CAP. XXXuII.---Et quoniam nuper remota heresis, olim ut ostendimus, in ueteribus hereticis est reuicta, quid de huiusmodi praue sentientibus ecclesiastica decernat auctoritas, per duodecim capitula premissis subnectere procurauimus. 393
    CAP. XXXuIII.---Sequitur tandem totius rei digeste ex quatuor capitulis, quoniam quintus de baptismo in hoc quarto de Redemptione Christi continetur, Epilogus succincte compositus, ut non debeat fastidiri legentibus, a contradictorum uere fidei responsione laciniosa remotus, uolens sanare quem demonstrat trigesimo octauo capitulo, ac si triginta et octo annis iacentem languidum, male sentientium scilicet chorum, duo de quadraginta numero, qui legis decalogo per quatuor sancti Euangelii libros impletur, minus habentem, et a dilectione Dei ac proximi, quam legis pariter et Euangelii scriptura commendat, uacuum incedentem. In quo licet plures sint choro, si acquiescere ueritati consenserint, quasi unus recuperabunt in unitate fidei sanitatem. Quia preter unitatem catholice fidei nullus cuilibet patet salutis locus: a cuius unitate quisque discrepat, salutem que ab uno est consequi nequaquam ualet. 418
    EPILOGI CAPUT I. 418
    EPILOGI CAPUT II.---Quid sit inter gratiam et predestinationem, et inter prescientiam et predestinationem. 421
    EPILOGI CAPUT III.---Quid sit sanctorum predestinatio, et quod a Deo electi ad uitam, predestinati sint, et uita illis sit predestinata eterna. Reprobi autem non a Deo predestinati, sed prescii atque relicti ad penam sint, pena autem ex retributione iustitie illis sit predestinata eterna. 425
    EPILOGI CAPUT Iu.---Qualiter catholica Ecclesia de gratia et libero arbitrio teneat. 438
    EPILOGI CAPUT u.---Quod Deus omnes homines uult saluos fieri, licet non omnes saluentur: quod autem quidam saluantur, saluantis sit donum, et quod quidam pereunt, sit pereuntium meritum. 442
    EPILOGI CAPUT uI.---Quod Christus pro hominibus omnibus passus sit, licet non omnes passionis eius mysterio ad salutem redimantur eternam: et quia non omnes passionis eius mysterio redimuntur, non ad sacramenti uirtutem, sed ad infidelium respicit partem: cum sanguis Domini nostri Iesu Christi pretium sit totius mundi, a quo pretio extranei sunt, qui aut delectati captiuitate redimi noluerunt, aut post redemptionem ad eamdem sunt seruitutem perseueranti infidelitate uel iniquitate reuersi. 454
    DE UNA ET NON TRINA DEITATE. 466
    Prologus. 473
    DE DIuORTIO LOTHARII REGIS ET TETBERGAE REGINAE. 612
    Index capitum. 619
    Prefatio. 625
    Interrogatio prima. 629
    Responsio. 632
    Interrogatio II. 641
    Responsio. 641
    Interrogatio III. 645
    Responsio. 645
    Interrogatio Iu. 648
    Responsio. 648
    Interrogatio u. 650
    Responsio. 650
    Interrogatio uI. 659
    Responsio. 659
    Interrogatio uII. 673
    Responsio. 673
    Interrogatio uIII. 675
    Responsio. 675
    Interrogatio IX et responsio. 677
    Interrogatio X. 680
    Responsio. 680
    Interrogatio XI. 686
    Responsio. 686
    Interrogatio XII. 689
    Responsio. 689
    Interrogatio XIII. 707
    Responsio. 707
    Interrogatio XIu et responsio. 714
    Interrogatio Xu. 716
    Responsio. 716
    Interrogatio XuI et responsio. 725
    Interrogatio XuII et responsio. 726
    Interrogatio XuIII. 729
     Responsio. 729
    Interrogatio XIX 730
    Responsio. 730
    Interrogatio. XX. 731
    Responsio. 731
    Interrogatio XXI. 732
    Responsio. 732
    Interrogatio XXII. 738
    Responsio. 739
    Interrogatio XXIII. 744
    Responsio. 744
    QUAESTIONES SEPTEM. 745
    Questio I. 746
    Responsio. 746
    Questio II. 747
    Responsio. 748
    Questio III. 748
    Responsio. 748
    Questio Iu. 751
    Responsio. 751
    Questio u. 754
    Responsio. 754
    Questio uI. 756
    Responsio. 756
    Questio uII. 760
    Responsio. 760
    CAPITULA SYNODICA. 773
    I. CAPITULA PRESBYTERIS DATA ANNO 852. 773
    CAP. I.---Ut presbyteri discant expositionem Symboli et orationis Dominice, etc, cum Symbolo Athanasii. 773
    CAP. II.---De scrutinio et ordine baptizandi. 773
    CAP. III.---De exorcismis catechumenorum et de baptismo infirmorum. Item de fontibus, ac uasis ad corporalia et pallas abluendas. 773
    CAP. Iu.---De ordine reconciliandi et ungendi infirmos: deque exsequiis defunctorum, et de benedictione salis et aque. 773
    CAP. u.---De aqua omni die Dominica ante missam benedicenda. 774
    CAP. uI.---De thuribulo et incenso. 774
    CAP. uII.---De pane ad eulogias benedicendo. 774
    CAP. uIII.---De homiliis S. Gregorii, et de computo cantuque ecclesiastico. 774
    CAP. IX.---De matutinali officio, et horis explendis, et post missam quid agere presbyter debeat ante prandium, 775
    CAP. X.---De cura hospitum et peregrinorum. 775
    CAP. XI.---De sacris ministeriis ad Wadium non dandis. 775
    CAP. XII.---Ut in ecclesia siue consultu episcopi nullus sepeliatur, et ut pro sepeliendis nichil exigatur. 775
    CAP. XIII.---Ut presbyteri a publice peccantibus, uel a penitentibus, quo eis faueant, munera non accipiant. 776
    CAP. XIu.---Quomodo in conuiuiis defunctorum aliarumue collectarum gerere se debeant. 776
    CAP. Xu.---Quid cauendum sit presbyteris, quando per Kalendas inter se conueniunt. 777
    CAP. XuI.---De confratriis, earumque conuentibus, quomodo celebrari debeant. 777
    CAP. XuII.---Ut, defuncto presbytero, nullus sine consultu episcopi ecclesiam illius aut capellam appetat. 778
    II.---CAPITULA quibus de rebus magistri et decani per singulas ecclesias inquirere, et episcopo renuntiare debeant. 778
    III.---CAPITULA anno XII episcopatus superaddita. 793
    CAP. I.---Quod presbyteri curare debeant, ut publici peccatores penitentiam accipiant, et episcopo referre quomodo illam agant. De pena eorum qui ad penitentiam uenire contemnunt, et presbyterorum, qui peccatores non indicant; et quod ultima penitentia nulli neganda sit. 793
    CAP. II.---Ut pro loco sepulture nichil exigatur, et locum hereditario iure nemo sibi arroget, sed a presbytero accipiat; et de sepulcris non uiolandis. 794
    CAP. III.---Ut nullus missam celebret in altari non consecrato, uel sine tabula ab episcopo consecrata. 794
    Iu.---CAPITULA in synodo Rhemis data anno 874. 795
    CAP. I.---Quod iidem parochiarum presbyteri et canonici in monasteriis simul esse non possint. 795
    CAP. II.---Quod pro loco matricule nichil a quoquam requiri uel accipi debeat. 797
    CAP. III.---De indebito accessu ad feminas, et a ministerio deiiciendis iis qui se non correxerint. 797
     CAP. Iu.---De iis qui de facultatibus ecclesiasticis alodes comparant, et illos Ecclesie non derelinquunt. 799
    CAP. u.---Quod pro ecclesiis uiduatis premia patronis dari non debeant. 800
    u.---CAPITULA archidiaconibus presbyterii data. 800
    CAP. I.---Ut non grauent presbyteros quando parochias circumeunt. 800
    CAP. II.---Ut parochias non occasione uictus, sed instructionis causa circumeant. 801
    CAP. III.---Ne munera a presbyteris accipiant, ut eorum uitia dissimulent. 801
    CAP. Iu.---Ne a presbyteris quidquam petant quod secum auferant dum redeunt. 801
    CAP. u.---Ne denarios a presbyteris uel eulogias exigant, sed sponte oblata tantum accipiant. 801
    CAP. uI.---Ne pascendis suis uel amicorum caballis presbyteros grauent. 801
    CAP. uII.---Ut parochias rusticanas confundere uel diuidere non presumant, et ut ecclesias omnes, capellasque illis subiectas describant. 802
    CAP. uIII.---Ut nulli capellam domi habere, aut missam in domo celebrari sine episcopi licentia concedant: et ut capellas eiusmodi omnes describant. 802
    CAP. IX.---Ne penitentes pro munere aliquo ad reconciliationem adducantur, uel post eam negligantur. 802
    CAP. X.---De relapsis post publicam penitentiam. 802
    CAP. XI.---Ne ad ordinationem pro aliquo munere adducantur non idonei. 802
    CAP. XII.---Ut uideant quomodo capitula sibi data obseruent presbyteri. 802
    CAP. XIII.---Quomodo eligendus sit decanus in locum defuncti uel inutilis. 802
    CORONATIONES REGIAE. 803
    I. Coronatio Caroli Calui. 803
    II. Coronatio Ludouici II. 809
    III. Coronatio Iudith Caroli filie. 811
    Iu. Coronatio Hermintrudis regine. 813
    Admonitio ad lectorem de opusculo sequenti. 817
    EXPLANATIO IN FERCULUM SALOMONIS. 817
    OPUSCULA uARIA. 833
    I.---DE REGIS PERSONA ET REGIO MINISTERIO. 833
    Prefatio. 833
    CAPUT PRIMUM.---Quod bonos reges Deus facit, malos permittit. 833
    CAP. II.---Quod populi felicitas sit rex bonus, infelicitas rex malus. 835
    CAP. III.---Magne potentie argumentum est recta administratio. 836
    CAP. Iu.---Quales sibi adhibere debeat rex consiliarios. 837
    CAP. u.---Nihil felicius quam si regnent regnandi scientiam habentes. 839
    CAP. uI.---Quod utile sit bonos reges diu et longe lateque uiuere. 840
    CAP. uII.---Belligerere et regnum dilatare sola bonos reges impellit necessitas. 840
    CAP. uIII.---Regis studium in procinctu belli, et exhortatio ad milites. 840
    CAP. IX---Non peccasse eos qui Deo auctore bella gesserunt. 841
    CAP. X.---Quod qui bella tractant, et sub armis militant, Deo non displicent. 841
    CAP. XI.---Militem potestati obedientem non peccare si hominem occidat. 842
    CAP. XII.---uictoriam in bello per Omnipotentem dari cui uoluerit. 842
    CAP. XIII.---Deum quando pugnatur, astare, et iuste parti uictoriam preparare. 843
    CAP. XIu.---Quod non pro paucitate diffidendum si Dominus in bellatoribus fuerit. 843
    CAP. Xu.---Quod pro iis qui in bello ceciderunt oblationes offerri debeant. 844
    CAP. XuI.---Quod reges regum Domino seruiant, etiam leges dando pro ipso. 844
    CAP. XuII.---Quod ad iustitie obseruationem etiam compellendum sit. 844
    CAP. XuIII.---Quod Christo seruiat qui improbos corripit amore iustitie. 845
    CAP. XIX.---De discretione in habenda misericordia. 846
    CAP. XX.---Cui licite ignoscere liceat principi uel iudici. 847
    CAP. XXI.---Timeat princeps ne scelerati cuiusquam muneribus uel adulationibus decipiatur. 847
     CAP. XXII.---Cauendum principibus ne sceleratorum amicitiis coniungantur. 848
    CAP. XXIII.---Quod sancti uiri ad incutiendum metum reos morte iure puniuerint. 849
    CAP. XXIu.---Quod occidere hominem non semper criminosum sit. 850
    CAP. XXu.---Regem iniquorum correctorem esse oportet. 850
    CAP. XXuI.---Quod propter uindictam noxiorum gladius principi a Deo permissus est. 851
    CAP. XXuII.---Quod leges a principe iusto sunt in quolibet uindicande. 851
    CAP. XXuIII.---Quod his qui pro suis criminibus puniendi sunt misericordia interdum indulgenda. 851
    CAP. XXIX.---Quod rex propinquis suis peruerse agentibus affectu carnali parcere non debeat. 852
    CAP. XXX.---Quatenus filiis uel propinquis, si peccauerint parcere debeat. 854
    CAP. XXXI.---In maximis et publicis criminibus an indulgendum. 854
    CAP. XXXII.---Quod boni regis sit et uirga districtionis et manna dulcedinis. 855
    CAP. XXXIII.---In pluralitate peccantium uindicta propter difficultatem negligenda uel differenda 856
    II.---DE CAuENDIS uITIIS ET uIRTUTIBUS EXERCENDIS. 857
    Prefatio. 857
    CAPUT PRIMUM.---Quod eleemosyna de alienis fieri non debeat. Qui sint digni fructus penitentie, et que uera confessio ac dolor de peccatis: quid abnegare se, et odisse animam suam. 863
    CAP. II.---De fuga auaritie, superbie, luxurie, gule, inuidie, et ire, deque zelo, et quod diabolus per hec maxime uitia semper insidiatus sit. 868
    CAP. III.---De iuramentis et periuriis; quod sine dolo iurandum, et fides etiam hostis seruanda sit, et de curiositate, detractione, peccatisque cogitationem. 882
    CAP. Iu.---De operibus misericordie, et de penitentia qualis esse debeat, quodque dum licet minime negligenda sit; de iudicio item ultimo, et de penis inferni. 888
    CAP. u.---Quod peccata multis modis perpetrentur, et humili penitentia curentur, et de offensis proximo dimittendis. 899
    CAP. uI.---De intercessione sanctorum, precumque et sacrarum oblationum necessitate: deque domus Dei et diuinorum mysteriorum reuerentia, et quod attente, ac pro celestibus precipue orandum sit. 900
    CAP. uII.---De prauis cogitationibus, cordisque munditia, et de castitate coniugali, et reconciliatione cum proximo. Quod iis post mortem aliorum uota prosint qui hoc in uita meruerunt: deque diuerso morientium exitu atque statu. 908
    CAP. uIII.---Quod aduocatus noster in celo sit Christus, qui Incarnationis et passionis sue mysterio nos redemit, et corpus ac sanguinem suum nobis in sacramento reliquit. 912
    CAP. IX.---Quod Christus pro nobis in altari quotidie immolatur, ad cuius participationem cum fide et bonis operibus accedendum est. 915
    CAP. X.---Quod per Christi humilitatem panis angelorum panis noster factus sit: quodque a Christo ipso fiat consecratio, et in imagine panis uera sit caro Christi, a nobis cum penitentia et mundo corde manducanda. 920
    III.---DE DIuERSA ET MULTIPLICI ANIMAE RATIONE. 929
    Prefatio. 929
    CAPUT PRIMUM.---Utrum anima corporea sit. 932
    CAP. II.---Utrum anima localiter teneatur in corpore. 933
    CAP. III.---Utrum anima cum corpore moueatur per loca. 936
    CAP. Iu.---Utrum omnis creatura corporea sit, et solus Deus incorporeus. 937
    CAP. u.---Utrum natura anime terminos corporales excedat. 939
    CAP. uI.---Utrum Deus per tempora et loca moueatur. 941
    CAP. uII.---Utrum anima sola tempore moueatur. 942
    CAP. uIII.---Utrum substantia diuinitatis corporalibus oculis post resurrectionem corporum uideatur. 943
    Iu.---DE CeRCENDIS MILITUM RAPINIS. 953
    u.---DE uERBIS PSALMI: Herodii domus dux est eorum. 957
    Iu.---DE FIDE CAROLO REGI SERuANDA. 961
     uII.---INSTRUCTIO AD LUDOuICUM BALBUM. 983
    uIII.---DE INSTITUTIONE REGIA. 989
    IX. AD PROCERES REGNI PRO INSTITUTIONE CAROLOMANNI REGIS. 993
    X.---AD EPISCOPOS REGNI DE INSTITUTIONE CAROLOMANNI. 1007
    XI---DE CeRCENDO RAPTU uIDUARUM PUELLARUM ET SANCTIMONIALIUM. 1017
    XII.---EXPOSITIONES AD CAROLUM REGEM PRO ECCLESIAE LIBERTATUM DEFENSIONE. 1035
    Expositio prima cui titulus: Quaterniones. 1035
    Expositio secunda cui titulus: Rotula. 1059
    Expositio tertia cui titulus: Admonitio. 1065
    XIII.---CAPITULA SYNODALIA. 1069
    Prefatio. 1069
    Capitul. I.---Quod distincte sint potestas regia et auctoritas pontificum. 1071
    II.---Increpatio torporis et negligentie sacerdotum; ex sancto Gregorio. 1071
    III.---De honore cultuque Dei et ecclesiarum. 1072
    Iu.---De suscipienda cura monasterium. 1073
    u.---De rapinis compescendis et pace restituenda. 1073
     uI.---Admonitio ad regem et ministros reipublice. 1077
    uII.---De prestanda per penitentiam emendatione.
    uIII.---Ad regem, ut bonos diligat consiliarios. 1085
    XIu.---DE OFFICIIS EPISCOPORUM. 1087
    Xu.---DE PRESBYTERIS CRIMINOSIS. 1091
    XuI.---DE CAUSA TEUTFRIDI PRESBYTERI. 1111
    XuII.---DE uISIONE BERNOLDI PRESBYTERI. 1115
    XuIII.---CONSILIUM DE PeNITENTIA PIPPINI REGIS. 1119
    XIX.---DE uILLA NOuILIACO. 1121
    XX.---IURAMENTUM quod Hincmarus edere iussus est apud Pontigonem. 1125
    XXI.---uITA SANCTI REMIGII. 1129
    XXII.---ENCOMIUM EIUSDEM SANCTI REMIGII. 1187
    XXIII.---RESPONSIO AD QUORUMDAM QUAESTIONES. 1197
    XXIu---PROFESSIO FIDEI. 1199
    XXu.---CARMINA ALIQUOT. 1201
    ANNALES HINCMARI. 1201




FINIS TOMI CENTESIMI uIGESIMI QUINTI.

