
PATROLOGIAE TOMUS CXLI.

ADEMARUS S. CIBARDI MONACHUS / BERNARDUS SCHOLASTICUS ANDEGAuENSIS / S. FULBERTUS CARNOTENSIS EPISCOPUS / GUIDO ARETINUS / LAMBERTUS ANNALISTA / DUDO DECANUS S. QUINTINI / GAUSLINUS BITURICENSIS ARCHIEPISCOPUS / ADALBERO LAUDUNENSIS EPISCOPUS / GUILLELMUS DUX AQUITANIAE / S. GUILLELMUS ABBAS S. BENIGNI DIuIONENSIS / ROBERTUS REX FRANCORUM / MEGINFREDUS MAGDEBURGENSIS PRAEPOSITUS / ARNOLDUS EX COMITE uOHBURGENSI MONACHUS S. EMMERAMMI / ARIBO MOGUNTINUS ARCHIEPISCOPUS / EBALUS REMENSIS ARCHIEPISCOPUS / IOANNES XIX PAPA / S. GODEHARDUS EPISCOPUS HILDESHEIMENSIS / CATWALLONUS ROTHONENSIS ABBAS / FROUMUNDUS CeNOBITA TEGERNSEENSIS / EBERHARDUS / PERINGERUS / ELLINGERUS / UDALRICUS / ABBATES TEGERNSEENSES / GODESCHALKUS / LEDUINUS ABBAS S. uEDASTI / OTHELBOLDUS ABBAS S. BAuONIS / BENEDICTUS IX PAPA / HERIBERTUS EISCHTTETTENSIS EPISCOPUS / EMMA REGINA ANGLORUM / POPPO TREuIRENSIS ARCHIEPISCOPUS / ANGELRANNUS ABBAS S. RICHARII / PAPIAS GRAMMATICUS / ROTBERTUS LONDINENSIS / GARCIAS MON. CUXASENSIS / DOMINICUS GRADENSIS PATRIARCHA.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO---LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXLI.


ADEMARUS S. CIBARDI MONACHUS,



BERNARDUS SCHOLASTICUS ANDEGAuENSIS,



S. FULBERTUS CARNOTENSIS EPISCOPUS,



GUIDO ARETINUS,



LAMBERTUS ANNALISTA,



DUDO DECANUS S. QUINTINI,



GAUSLINUS BITURICENSIS ARCHIEPISCOPUS,



ADALBERO LAUDUNENSIS EPISCOPUS,



GUILLELMUS DUX AQUITANIAE,



S. GUILLELMUS ABBAS S. BENIGNI DIuIONENSIS,



ROBERTUS REX FRANCORUM,



MEGINFREDUS MAGDEBURGENSIS PRAEPOSITUS,



ARNOLDUS EX COMITE uOHBURGENSI MONACHUS S. EMMERAMMI,



ARIBO MOGUNTINUS ARCHIEPISCOPUS,



EBALUS REMENSIS ARCHIEPISCOPUS,



IOANNES XIX PAPA,



S. GODEHARDUS EPISCOPUS HILDESHEIMENSIS,



CATWALLONUS ROTHONENSIS ABBAS,



FROUMUNDUS CeNOBITA TEGERNSEENSIS,



EBERHARDUS,



PERINGERUS,



ELLINGERUS,



UDALRICUS,



ABBATES TEGERNSEENSES,



GODESCHALKUS,



LEDUINUS ABBAS S. uEDASTI,



OTHELBOLDUS ABBAS S. BAuONIS,



BENEDICTUS IX PAPA,



HERIBERTUS EISCHTTETTENSIS EPISCOPUS,



EMMA REGINA ANGLORUM,



POPPO TREuIRENSIS ARCHIEPISCOPUS,



ANGELRANNUS ABBAS S. RICHARII,



PAPIAS GRAMMATICUS,



ROTBERTUS LONDINENSIS,



GARCIAS MON. CUXASENSIS,



DOMINICUS GRADENSIS PATRIARCHA.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM XI.

S. FULBERTI

CARNOTENSIS EPISCOPI

OPERA OMNIA,

AD EDITIONES BOUQUETI, CHESNII, CAROLI DE uILLIERS RECOGNITA, ORDINATE DISPOSITA, AC MONUMENTIS NONNULLIS AUCTA ET ILLUSTRATA. ACCEDUNT

GUIDONIS ARETINI



MUSICA;



ADEMARI S. CIBARDI MONACHI,



DUDONIS DECANI S. QUINTINI uEROMANDENSIS,



LAMBERTI ASCHAFNABURGENSIS,



SCRIPTA HISTORICA;

NECNON

IOANNIS XIX,



BENEDICTI IX,



ROBERTI FRANCORUM REGIS,



EMMAE REGINAE ANGLORUM,



GUILLELMI DUCIS AQUITANIAE,



EPISTOLAE ET DIPLOMATA.

Intermiscentur

ARIBONIS MOGUNTINI,



EBALI REMENSIS,



POPPONIS TREuIRENSIS, ARCHIEPISCOPORUM;



GODEHARDI HILDESHEIMENSIS,



HERIBERTI EISCHTETTENSIS,



ROTBERTI LONDINENSIS,



GAUSLINI BITURICENSIS,



ADALBERONIS LAUDUNENSIS,



EPISCOPORUM;



GUILLELMI I ABBATIS S. GERMANI A PRATIS,



GUILLEMI ABBATIS S. BENIGNI DIuIONENSIS;



EBERHARDI,



PERINGERI,



ELLINGERI,



UDALRICI,



ABBATUM TEGERNSEENSIUM;



CATHWALLONI ROTHONENSIS ABBATIS,



ANGELRANNI ABBATIS CENTULENSIS,



LEDWINI ABBATIS S. uEDASTI,



OTHELBOLDI ABBATIS S. BAuONIS GANDENSIS,



MEGINFREDI MAGDEBURGENSIS PRAEPOSITI,



ARNOLDI EX COMITE MONACHI,



FROUMUNDI CeNOBITAE TEGERNSEENSIS,



PAPIAE GRAMMATICI,



GARCIAE MONACHI CUXASENSIS,



BERNARDI SCHOLASTICI ANDEGAuENSIS,



GODESCHALKI,



SCRIPTA uEL SCRIPTORUM FRAGMENTA QUAE EXSTANT.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. TOMUS UNICUS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT MONTROUGE. 1853


ELENCHUS AUCTORUM ET OPERUM QUI IN HOC TOMO CXLI CONTINENTUR.

    ADEMARUS S. CIBARDI MONACHUS.---Historiarum libri tres, col. 19.---Epistola de apostolatu S. Martialis, col. 87.---Fragmentum sermonis, col. 111.---Carmen acrostichon, col. 113.---Sermones tres , col. 115.
    BERNARDUS SCHOLASTICUS ANDEGAuENSIS.---Liber de miraculis sancte Fidis, col. 127.
    S. FULBERTUS CARNOTENSIS EPISCOPUS.---Epistole, col. 189.---Tractatus in cap. XII, uers. 1, Act. apost., col. 277.---Tractatus contra Iudeos, col. 305.---Sermones, col. 317.---De peccatis capitalibus, col. 339.---Hymni et carmina ecclesiastica, ibid.---uersus de uncia et partibus eius et de scrupulo, col. 353.---Proclamatio antequam dicant Pax Domini, ibid.---Diplomata, ibid.---uita S. Autberti, col. 355.---APPENDIX.---Diplomata nonnulla ex chartulario abbatie S. Petri Carnotensis, tempore S. Fulberti data, col. 369.---Laus uite monastice, col. 373.
    GUIDO ARETINUS ABBAS S. CRUCIS AuELLANAE.---Micrologus. col. 379.---uersus de musice explanatione, col. 405.---Regule Rhythmice, ibid.---De ignoto cantu. col. 413.---Quomodo de arithmetica procedit musica, col. 435.
    ANNALES HILDESHEIMENSES, QUEDLINBURSENSES, WEISSEMBURGENSES ET LAMBERTI ASCHAFNABURGENSIS., col. 443
    DUDO DECANUS S. QUINTINI uEROMANDENSIS.---De moribus et actis primorum Northmannie ducum libri tres, col. 607.
    GAUSLINUS BITURICENSIS EPISCOPUS.---Epistole, col. 755.---Sermo S. de Martiali, col. 767.
    ADALBERO LAUDUNENSIS EPISCOPUS.---Carmen ad Robertum regem Francorum, col. 771.
    GUILLELMUS u DUX AQUITANIAE.---Epistole et diplomata, col. 827.
    B. GUILLELMUS I ABBAS S. GERMANI A PRATIS.---Epistola seu charta ad fratres, col. 835.
    S. GUILLELMUS ABBAS S. BENIGNI DIuION.---Epistola ad Odilonem Cluniacensem abbatem, col. 869.---Priuilegium pro monasterio Fructuariensi, col. 871.---APPENDIX.---Annales S. Benigni Diuionensis, col. 873.
    ROBERTUS REX FRANCORUM.---Epistole, col. 935.---Hymni et responsoria, col. 939.---Diplomata, col. 945.
    MEGINFREDUS MAGDEBURGENSIS MAGISTER ET PRAEPOSITUS.---De uita et uirtutibus B. Emmerammi, col. 969.
    ARNOLDUS EX COMITE MONACHUS EMMERAMMENSIS.---De miraculis et memoria B. Emmerammi, col. 989.---Homilia de octo beatitudinibus, col. 1089.---APPENDIX.---Descriptio censuum, prouentuum ac fructuum ex prediis monasterii S. Emmerammi, col. 1093.---Annales S. Emmerammi, col. 1103.
    ARIBO MOGUNTINUS ARCHIEPISCOPUS.---Concilium Salegunstadiense, col. 1109.
    EBALUS REMENSIS ARCHIEPISCOPUS, ibid. Charta pro cenobio Mosomensi, col. 1111.
    IOANNES XIX PAPA.---Epistole et diplomata, col. 1115.
    S. GODEHARDUS EPISCOPUS HILDESHEIMENSIS.---Epistole, col. 1229.---APPENDIX.---Chronicon Hildesheimense, col. 1233.
    CATHWALLONUS ROTHONENSIS EPISCOPUS.---Epistola ad Hildegardem Andegauorum ducem, Fulconis Nerre coniugem, col. 1281.
    FROUMUNDUS CeNOBITA TEGERNSEENSIS.---Epistole, col. 1283.---Pematica, col. 1291.
    EBERHARDUS ABBAS TEGERNSEENSIS.---Epistole, col. 1307.
    PERINGERUS ABBAS TEGERNSEENSIS.---Epistole, col. 1313.
    ELLINGERUS ABBAS TEGERNSEENSIS.---Epistole, col. 1317.
    UDALRICUS ABBAS TEGERNSEENSIS.---Epistole, col. 1321.
    GODESCHALKUS.---Sequentie, col. 1323.
    LEDWINUS ABBAS S. uEDASTI ATREBATENSIS.---Constitutio de placito generali, col. 1333.
    OTHELBOLDUS ABBAS S. BAuONIS GANDENSIS.---Epistola ad Otgiuam Flandrie comitissam, col. 1337.
    BENEDICTUS IX PAPA.---Epistole et diplomata, col. 1343.
    HERIBERTUS EISCHTETTENSIS EPISCOPUS.---Hymni, col. 1369.
    EMMA REGINA ANGLORUM.---Emme encomium, col. 1373.---Emme epistola ad filios suos Edwardum et Alfridum, col. 1397.
    POPPO TREuIRENSIS ARCHIEPISCOPUS.---Epistola ad Benedictum IX papam, col. 1401.
    ANGELRANNUS ABBAS CENTULENSIS.---uita sancti Ricarii abbatis Centulensis primi, col. 1421.
    PAPIAS GRAMMATICUS.---Notitia et proemium, col. 1437.
    ROTBERTUS LONDINENSIS EPISCOPUS.---Charta, col. 1441.
    GARCIAS MONACHUS S. MICHAELIS CUXASENSIS.---De initiis monasterii sui, col. 1443.
    DOMINICUS GRADENSIS PATRIARCHA.---Epistola ad Petrum patriarcham Antiochenum, col. 1455.






Main uolume text





ANNO DOMINI MXXIX.
ADEMARUS CeNOBII S. CIBARDI ENGOLISMENSIS MONACHUS.





In Ademarum NOTITIA HISTORICA ET BIBLIOGRAPHICA.


 Ademarus ex nobili Aquitanie familia ortus est, que »in proprio iure hereditario« sedebat, Cabannense seu Campanense predium incolens  . Patrem habuit Raimundum, auum Fulcherium, qui ex Officia, nepti Turpionis episcopi Lemouicensis, tres filios genuit, Rotgerium, Adalbertum et quem dixi Raimundum, natu minorem  . Hic Aldeardem siue Hildegardem  in matrimonium duxit, sororem uirorum nobilium et potentum  , Abbonis, Raimundi et Ainardi prepositi, quem profundissimi consilii hominem laudat Ademarus  . Comitis titulo et officio patrem insignem fuisse  , quod Ademarus minime dicit, uix putarim. Nam Iordano »principi« Cabannensi, post annum millesimum occiso. frater  eiusdem nominis successisse uidetur  . Ademari parentes in his rebus agendis nullas habuerunt partes, et priuatam potius uitam in proprio rure quam publica officia et bellicas res egisse uidentur.---Ademarus anno circiter 988 natus  , puer monasterio S. Eparchii  Engolismensi traditus, ibi maximam uite partem exegit, Lemouice uero apud Sanctum Martialem, ubi patruus eius Adalbertus decani et prepositi dignitate fungebatur  , ab altero patruo Rotgerio educatus est  , ibi procul dubio litteris, quibus excellebat  , instructus, et amore et ueneratione sancti Martialis imbutus. Iuuenis 22 annorum in hoc loco constitutus, nocte quadam Crucifixi imaginem in celo pendentem conspexisse  sibi uisus est. Ipse autem qui hec uidit, attonitus nichil aliud potuit agere quam lacrimas ab oculis profundere.---Et quod uidit semper in corde celauit  .---Inde Engolismam reuersus, presbyter est promotus  , ibique in libris describendis  et componendis desudauit.

Breuem abbatum Lemouicensium Historiam usque ad a. 1025 perduxit  , in qua precipuas harum regionum res ecclesiasticas memorauit. Paulo post maius opus aggressus est. Historiam enim a Francorum origine ad sua usque tempora tribus libris conscripsit, iisque potissimum res Aquitanicas exposuit. In primo quidem libro Gesta Francorum sequitur, codice usus qualem in bibliotheca Parisiensi Suppl. Lat. n. 125  uidi,  in quo Gestorum textum Fredegarii continuatio excipit, ipsique Annales Laurissenses maiores adduntur. Hos fontes ad uerbum fere exscripsit Ademarus, qui etiam librum secundum, quo Caroli magni res exposuit, primaque tertii capita ex Annalibus Laurissensibus hausit; quedam tamen de rebus Engolismensibus inseruit aliaque pauca memorie tradidit, que unde sumpserit compertum non habemus, ueluti que de cantoribus a Carolo Magno Roma in  Franciam ductis  et de doctorum ordine  leguntur. Leges Ludouici Pii, de quibus loquitur  , ipse uidisse uidetur. Etiam Gesta Pippini regis affert  , sed fortasse annalium partem hoc nomine indicauit. Historiam de sancti Ioannis capite conscriptam fabulosam reiecit  . Sanctorum episcoporum Dionysii, Saturnini, Petragorii aliorumque acta uidit  , sed in Historia sua nusquam iis usus est; neque Hieronymi et Bede Chronica, que habuit  , ad rem suam faciebant. Postea uberioribus fontibus destitutus, minores adhibuit annales, quos procul dubio in cenobio suo ad manus habuit, Aquitanicos dico, fortasse etiam Engolismenses breuiores. Multa tamen his sequentibusque annis adiecit, que a parentibus et senioribus monachis accepisse  uidetur. Ideo in rebus Aquitanicis semper fere fidem meretur, et que suo tempore acta sunt bene habuit comperta, nonnisi leuioribus commissis erroribus. Summa diligentia res in cenobiis S. Eparchii et S. Martialis gestas exposuit, eorum diplomata quoque consuluit; preterea que duces Pictauenses, comites Engolismenses, Petragoricenses, Lemouicenses  domi militieque egerunt, accurate, ordinate et fuse narrauit. Francorum, Germanorum  aliarumque gentium historiam breuius perstringit, non semper certum temporis ordinem secutus, nusquam tamen ualde a uero remotus. Etiam res Hispanicas  , Constantinopolitanas  , Hierosolymitanas  respexit, quas a peregrinis qui inde redierant eum accepisse uerisimile est. Mauros Narbone captos et Lemouicam transmissos uidit, qui, quanquam more catulorum loquentes glatire uidebantur, retulerunt tamen quomodo uicti captique essent  . Eodem modo plura procul dubio aut ipse uidit aut ab iis accepit qui rebus interfuerant  .---Hec uero probabili stylo conscripsit, et quamuis sermoni culto et ornato minime studuisse uideatur, lingua tamen Latina satis bene usus est  , et in rebus disponendis quadam arte laborauit. Neque enim, iis potissimum temporibus,  quibus alienis destitutus erat fontibus, annalium morem sequitur, sed plerumque res similitudine quadam connexas narratione quoque coniungere  studet. Ideo uero, quod ualde dolendum, nusquam certos rerum annos notauit; id quod etiam in abbatum Lemouicensium catalogo neglexit.---Historiam usque ad a. 1028 medium  perduxit atque eodem anno finiisse uidetur  . Nam Augusto mense eiusdem anni  concilio interfuit Lemouice habito, ubi quam plurimos Aquitanie presules, abbates et clericos  , preterea parentes et propinquos suos inuenit  , et in ecclesie dedicatione  publice predicauit  . Inde reuersus, epistolam ad omnes qui concilio interfuerant direxit, eamque etiam »Arnaldo Rothenensi episcopo, Theoderico grammatico Metensi episcopo, Conegundi Romanorum Auguste, Cononi Cesari Augusto imperatori, Willelmo grammatico orthodoxo et potentissimo Aquitanorum duci, Iohanni Romano pape« inscripsit  , qua sanctum Martialem  uerum fuisse apostolum ostendere conatus est, et disputationem quam de hac re cum Langobardo quodam Benedicto Clusensi  habuerat  narrauit. Huius rei in Historia nulla fit mentio; quod uix omisisset, nisi iam antea operi finem dedisset. Epistola uero illa Ademarum ostendit disertum, eloquentem  , constantem  et feruentem  assertionis sue defensorem, quam ab ipso confictam esse aduersarius contenderat  . Sermone ubere, eleganti, rationibus non contemnendis opinionem suam, quamuis nimis a uero alienam, stabilire conatur. Huic questioni examinande anno 1031 duplex conuocatum est concilium, alterum Burdegalense, alterum Lemouicense. Quibus cum Ademarum interfuisse non legamus, ipsum iam antea mortuum fuisse Riuet  suspicatus est. Quod et ipse statuerim, nisi fortasse ipsa concilii Lemouicensis historia  , in qua eamdem fere dicendi rationem,  eamdem doctrinam, eamdem quoque S. Martialis uenerationem quam in epistola illa deprehendere mihi uideor, Ademaro tribui possit  . Certe de Ademari morte nichil constat; quam his circiter annis accidisse uerisimile est, cum nichil postea de illo referatur.

Qui sequentibus temporibus in rebus Aquitanicis describendis occupati erant, ut auctor Gestorum  episcoporum Engolismensium  , Ademari historiam plerumque secuti sunt. Liber in multorum manus uenit. Ex ipso etiam que in codice uatic. bibl. Christ. n. 692 s. XII exstat historia Francorum excerpta est  , ex qua postea Chronici S. Maxentii siue Malleacensis  auctor quam plurima hausit. Fragmenta alii descripserunt, alii operi prestantissimo assuerunt que ibi deesse uidebantur. Exstat in bibliotheca regia Parisiensi codex infra memorandus, qui Ademari historiam partim quam plurimis additamentis auctam, partim ualde mutatam continet. Sed tantum non omnia que adduntur sunt falsissima  ; interpolator multa ex ingenio finxit, Ademari uerba non semel male interpretatus est, ordinem chronologicum perturbauit  , plura  addidit, que peticam quamdam rerum narrationem redolent et ex carminibus manasse uidentur  . Cum plerique hec omnia Ademaro obtrusissent, factum est ut hominem credulum et fabulosum eum putarent, historiamque eius nimis erroribus perturbatam dolerent. Hec uero iam in interpolatorem cadunt, qui fortasse centum annis aut amplius post Ademarum hec consarcinauit. Ex uita Ludouici  quedam sumpsit  , alia  ex Annalibus Aquitanicis, quos et ipse Ademarus habuerat; in aliis cum Gestis episcoporum Engolismensium conuenit  . Quorum auctor cum alibi purum Ademari textum sequatur  , non ipsum codice interpolato usum, sed potius ex Gestis quedam Ademaro assuta esse putarim, presertim cum etiam aliis locis eiusmodi res a Gestorum scriptore narrationi ex Ademaro hauste addite sint  . Ideo non ante sed post a. 1159, quo Gesta illa scripta esse constat, interpolatorem opus suum compilasse recte statuere mihi uideor. Qui cum res in cenobio S. Martialis Lemouicensi gestas, iam ab Ademaro satis accurate expositas, singulari studio prosequatur [ regio Parisiensi n. 5926, mbr., sec. XII exeuntis, fol. min., olim Ant. Faure, quem ex bibliotheca Hadr. ualesii recepit Labbeus. uolumen 17 et semis quaternionibus constat, qui in ultimo folio a-r signati sunt. In quaternione m tria desunt folia. Fol. 1-63 libros 2 priores Ademari continet, fol. 63-79 Eginhardi uitam Karoli, fol. 79-114' Anonymi uitam Ludouici Pii, fol. 114' sqq. Ademari Historiam inde a III, 16 prosequitur. Ipsius uerba etiam prioribus libris sepissime mutauit, et modo ipsum, modo quos exscripsit fontes, Gesta Francorum et Annales Laurissenses, secutus est  , ita ut Labbeus, cum etiam integras Caroli et Ludouici uitas insertas uidisset, nonnisi extremam partem Ademaro ascribendam esse putaret. Textus, magna negligentia  descriptus, mendis fedissimis scatet, que scriptorem rudem, neque in ueteribus libris legendis neque III scribendo exercitatum arguunt. Litterarum forma, qualem in libris manuscriptis Lemouicensibus sepius uidi, huius urbis monachum indicare uidetur, ubi etiam ipsum interpolatorem deguisse supra monui. Etiam in hoc codice, quem ex 1 deriuatum quamuis non exscriptum esse non dubito [ Plurimi qui exstant Ademari codices ex eodem exemplari fine destituto fluxerunt, quippe qui III, 24, uerbis: uicaria Piliacense  historiam finiant. Textum nullis interpolationibus maculatum habent. Ipse tres uidi [ Rome in bibl. uat. n. 1795, mbr., fol. s. XIII.  Rome in bibl. Christ. n. 905, mbr., fol.   Berne n. 208, mbr., s. XIII  Paris. n. 6190  . Glabri Rodulphi codici quatuor folia sec. XI-XII assuta sunt, que uaria ex Ademaro excerpta continent, postea ex eodem fonte aucta. Que, nullo ordine scripta, modo ipsius uerba retinent, modo mutato stylo ualde diuersam narrandi rationem ostendunt, et, quamuis ex codice non interpolato descripta, in quibusdam tamen cum 2 conueniunt  , ita ut fortasse inter ipsius sint referenda fontes.

Ademari liber integer nunquam prodiit. Secundum librum Pitheus  primus ex cod. 1 edidit, Ademari nomine suppresso; indeque transiit in Duchesnii SS.  et SS. Kulpisianos . Idem Pitheus Ademari excerpta s. t. »Aquitanice  historie fragmentum« ex codice 4 publici iuris fecit , que Duchesnii, ex ipsius Ademari ut uidetur codice aucta, repetiuerunt . Breue Ademari fragmentum A. Duchesnius etiam Hist. Norm. SS. collectioni  inseruit. Maiores locos eosque ex optimo codice, fortasse eodem quem 1. nominaui, descriptos  , Beslius in probationibus historie comitum Pictauensium  exhibuit. Historiam ex Ademaro aliisque compilatam Petrus a S. Romualdo luci dedit  . Labbeus paulo post editionem absolutam aggressus est, tribus codicibus supra indicatis  usus; sed singulari errore librum interpolatum secutus, integram Ademari Historiam neglexit,  singulis quibusdam locis tantum codicis Thuanei uerba referens. Ex primo libro nonnisi excerpta quedam dedit, secundum tanquam iam antea editum pretermisit, tertii quoque initio plurima ex Ann. Laurissensibus hausta suppressit. Ex Labbei et Duchesnii editionibus maior Ademari Historie pars in Bouqueti collectionem recepta est  notisque illustrata.

Etiam in hac quam institui noua editione non integrum opus luci dandum erat, sed hec tantum exhibui que Ademarus fontibus illis maioribus adiecit aut proprio Marte conscripsit. In quem finem codicem 1 perlegi omniaque memoria digna ex primis libris exscripsi. In sequentibus eumdem codicem  accurate exprimendum curaui, et que correxi in notis semper retuli  . In codice sepius a pro e scribitur, quod ex uerborum pronuntiatione in Aquitanie regionibus usitata ortum esse uidetur: e. gr., Nannetansium, Rotomansis, biannium, emandatio, commandatum, opulantissimam, amplectabatur, assumans, reuertans, decoram, Engolismensam  . Hec an Ademaro tribuerem hesitaui, recipere tamen nolui. Que in 2 adduntur, aut mutata leguntur, infra addidi, neque tamen omnes easque sepe falsissimas lectiones enotaui. In margine certum ordinem chronologicum stabilire, in notis errores corrigere et res Aquitanicas aliasque memoria dignas quam breuissime explicare conatus sum.


G. WAITZ.





[HISTORIARUM LIBRI TRES.]



LIBER PRIMUS.

 1. Principium regni Francorum, etc., ut Gesta Francorum.

11.  hec adduntur: Eo tempore sanctus Eparchius natus est patre comite Petrogorice nomine Felice, qui postea plenus sanctitate patronus Egolisme ciuitatis factus est.

16 [1 1Kb] .  add.: In ipsa ciuitate  consecrare fecit in episcopatu uenerabilem uirum Aptonium capellanum suum, expulso primo episcopo Arriano Gothorum de eadem ciuitate.

 24.  add.: Per idem tempus sanctus Eparchius presul [2 1Kb] Sanctionis et pater Egolismensis migrauit ad Christum die primo Iulii.

29.  add.: Eo tempore sanctus Gregorius archiepiscopus Turonensis magnis uirtutibus fulgebat. Per idem tempus sanctus Germanus Parisiorum episcopus, missus a rege Chariberto Egolismam ciuitatem, consecrauit basilicam sancti Eparchii, ubi ipse nuper sepultus fuerat; adfuit cum eo uenerabilis Gregorius episcopus Turonensis, et in  ipsa basilica multa pignora reliquiarum beati Martini episcopi collocantes, dedicauerunt [3 1Kb] eam in eiusdem santi Martini honore. Denique in altare ipsius ab eodem sancto Germano atque sancto Gregorio consecrato sancte crucis actenus apparent impressa signacula. Item in honore sancti Petri consecrauerunt ecclesiam sedis episcopalis [4 1Kb] , quam Clodoueus rex supradictus a nouo incoari iusserat, destructa priori sede, quam Gothi Arriana maculatione fedauerant, in honore sancti Saturnini. Ordinaueruntque in ipsa ciuitate episcopum nomine Mererium  , qui in Francia capellanus regis fuerat. Aptonius enim nuperrime obierat in Christo.

31.  hec leguntur: Qui commouentes exercitum, aduersus eum pergunt contra  Egolismam, ubi residebat propter fortitudinem murorum. Ille quoque derelictus a suis cum paucis remansit, sed tamen ad bellum ire non dubitat. uenientesque ad pugnam octo milibus ab Egolisma iuxta fluuium Carantam secus siluam Buxam, Theodebertus deuictus prosternitur, mortuusque est ibi. Ab Aunulfo quoque duce collectus, Egolisinam ciuitatem portatus, ibidem sepultus est apud Sanctum Eparchium. Sigebertus uero et Chilpericus pugnabant inter se in Francia. Tunc Chilpericus . . .

33.  add.: Erat enim illa  ancilla nequissima, sed propter pulchritudinem uultus eam rex nimis amabat, et mala consilia semper audiebat ab illa, et eam credebat super omnes consiliarios  Francorum.

41.  add.: Tunc Eraclius imperator crucem Domini de fano Cosdre, quod erat in Perside, uictor detulit in Hierusalem, et exaltatio sancte crucis in suam [5 1Kb] ciuitatem tunc facta est. Eo tempore piissimus imperator Eraclius Dagoberto munera misit, et rogauit ut baptizare compelleret omnes Iudeos qui erant in omni regno eius; quod et factum est.

49.  hec leguntur: Eo tempore Pipinus Breuis supradictus, pater Drogonis et Grimaldi et Caroli Martelli [6 1Kb] , correptus febre ualida, mortuus est . . . . . discreto. Et postquam mortuus est supradictus Pipinus uetulus uel Breuis, qui fuit proauus domni Karoli imperatoris magni, Franci in  Francos inuicem irruunt in Cosia silua . . . Tunc Plectrudis, uxor Pipini uetuli, cepit per ingenium Karolum Martellum, filium Pipini supradicti de alia uxore Calpiade, qui, dum sub custodia teneretur, auxiliante Deo, uix euasit.

51. ? ita Gestorum narrationem cum continuatore Fredegarii coniunxit: Eudo Chilpericum ei reddidit cum multis muneribus; et Karolus Martellus,  Chilperico recepto, regem eum constituit, oblitus cunctorum que in eo fecerat malorum, sed cum Renfredo amicitias [7 1Kb] facere noluit. Rex Chilpericus, urbe Nouiomo [8 1Kb] ueniens, morbo obiit, et regnauit annis sex. Franci uero Theodericum, filium Dagoberti iunioris, in monasterio Cala enutritum, super se regem statuunt, consensu Karoli Martelli. Karolus uero princeps Renfredum insecutus, Andegauis ciuitatem obsedit, et uastata regione eadem, cum plurimis spoliis reuersus est, et maior domus effectus est ipse Karolus Martellus in regno Francorum. Sequenti anno Andegauis ciuitatem fortissime debellans cepit, et, Renfredo interfecto, reuersus est.

52.  post: uictor Franciam  rediit add.: et extunc omnes ceperunt eum cognominare Martellum, quia sicut martellus cunctum ferrum subigit, sic ipse Deo adiuuante cuncta prelia frangebat.

54.  add.: Tunc mortuus est Theodericus rex, filius Dagoberti minoris, et Karolus Martellus in ipsa infirmitate sui iussit eleuare in regem Hildericum fratrem Theoderici. Qui uecors erat, sicut et frater eius fuerat; sed meliorem illo non poterant Franci inuenire de prole regali . . . . . .

 . . . eo pacto, ut Romanos defenderet de Langobardis, qui multa mala in terra [9 1Kb] sancti Petri faciebant. Ipse . . . . . .

. . . . . ordo sacratissimus paschalis turbatus est per  multas regiones per errorem et ignorantiam calculatorum, qui bene nesciebant [10 1Kb] terminum paschalem reperire, et per multas ciuitates celebratum est pascha uel in Marcio uel in Aprili uel in Maio . . . . Carolus . . . obiit in pace anno [11 1Kb] septingentesimo quadragesimo primo ab incarnatione Domini. Et retro in alio anno dum turbatio fuit de pascha, debuit esse Dominicus dies resurrectionis Christi octauo Kalendas Maii, quod fuit in ultimo anno cicli decemnouenalis, fuitque terminus pasche dominica [12 1Kb] Osanna 15 Kal. Maii. Regnauit autem [13 1Kb] Karolus [14 1Kb] annis 25, sed non est uocatus rex, quia ipse non permittebat se regem uocari, nisi ducem Francorum, quia pueris regibus deferebat honorem nominis regalis, Theoderico uidelicet et Childerico,  quamuis ineptis, prudentia et sensu carentibus [15 1Kb] . Obiit 11 Kal. Nouemb., cunctis in gyro regnis adquisitis, sepultusque est in basilica sancti Dionisii martiris. Pipinus autem uetulus [16 1Kb] pater eius regnauit 17 annis in puerorum regum fidelitate.

56.  . . Tunc dolentes Franci, quia non habebant prudentem regem, sed iam per  multos annos sustinuerant de regali prole insipientes uiros, uoluerunt eleuare in regem Pipinum Pium. Qui nolit adquiescere, sed, adunatis cunctis primoribus Francorum, ex parte eorum misit Rome . . . .

57.  . . Carlomannus . . Franciam uenit, ut reportaret in Cassinum corpus sancti Benedicti . . . . .
[3Kb]

 58.  . . et reuertendo per Lemouicas contulit sancto Marciali 17 1Kb] bannum aureum quod ceperat in prelio Waiferii, simulque donauit uillam de sancto ualerico canonicis sancti Marcialis. Et canonicis sancti Stephani dedit uillam que dicitur Solanniacensis, et remeauit in Franciam.

59. . . planxeruntque eum  Franci planctu magno, et regnauit Carolus Magnus filius eius pro eo.



LIBER SECUNDUS


 1. A primo rege Francorum dicemus prosapiam domni precelsi regis Magni Karoli, quem Deus amauit et exaltauit et magnum principem et amabilem a cuncto populo Christiano per uniuersum mundum  fecit. Igitur  in tempore ualentiniani [18 1Kb] imperatoris, qui septimus Augustus fuit a Constantino Magno diuo Augusto, quem sanctus papa Siluester baptizauit, sub quo tempore sanctus Hieronimus claruit, Franci adhuc pagam primum reges habere ceperunt de semet ipsis. Primus itaque rex Francorum fuit nomine Faramundus, filius Marcomiris eiusdem gentis inlustris uiri. Post Faramundum regnauit Clodio filius eius. Post Clodionem regnauit Meroueus filius eius. Post Meroueum regnauit Childericus filius eius. Quo tempore exortus est beatus Eparchius ex ciuitate Petrugorica, patre Felice Aureolo, comite eiusdem ciuitatis. Post Childericum regnauit Clodoueus filius eius, qui primus de regibus Francorum credidit in Christum, et baptizatus est a  sancto Remigio episcopo cum omni exercitu suo et uniuerso populo Francorum. Post Clodoueum regnauit Childebertus filius eius cum tribus fratribus suis, Theoderico, Clodomire et Clotario. Quo tempore sanctus Eparchius in Egolisma uirtutibus claruit, et, ipso Childeberto regnante, post septuagesimum annum etatis sue in pace ad Dominum migrauit. Quo tempore Anastasius imperator Augustus imperii infulas  tenebat. Quo tempore regnabat cum Childeberto Theodebertus nepos eius, filius Theoderici. Quo tempore claruerunt sanctus Gregorius papa primus, et Gregorius episcopus Turonensis, et sanctus Aredius abbas, et Nicecius episcopus Lugdunensis. Post  Childebertum regnauit Clotarius frater eius, qui sanctam Radegundem in matrimonio habuit. Post Clotarium regnauit Chilpericus filius eius cum tribus fratribus suis, Cariberto, Guntramno et Sigeberto, qui habuit Brunichildem in matrimonio. Post Chilpericum regnauit Clotarius filius eius. Clotharius iste genuit Dagobertum et filiam unam nomine Blitildem  ; de qua Blitilde fuit generatio domni Caroli. Nam ista Blitildis, soror Dagoberti regis, habuit uirum in coniugio nobilem inter Francos nomine Ansbertum, de quo genuit filium nomine Arnaldum. Arnaldus genuit Arnulfum, qui postea, derelicto seculo, factus est episcopus Metis ciuitatis. Arnulfus, antequam esset clericus, habuit uxorem  nomine Begam, filiam Pipini maioris domus, et genuit ex ea Ansegisilium. Ansegisilus [19 1Kb] genuit Pipinum uetulum Breuem, qui fuit abauus domni Karoli regis. Pipinus uetulus dux Francorum genuit Karolum Martellum. Karolus Martellus genuit Pipinum Pium, qui de illa linea generationis eleuatus est primus a Francis in regem, euacuata omnino linea de genere Faramundi. Pipinus Pius genuit  domnum regem Augustum imperatorem Karolum Domnus Karolus genuit domnum Ludoicum imperatorem. Ludoicus genuit Carolum Caluum ex Iudit regina. Sed reuertar ad ordinem regum. Post Clotarium regnauit Dagobertus filius eius, quo tempore sanctus Elegius episcopus claruit. Cui Dagoberto fuit Pipinus maior domus uir egregius, cuius Pipini filiam nomine [Begam [23 1Kb] ] accepit in uxorem Arnulfus uir nobilissimus, pater Ansegisili [24 1Kb] . Post Dagobertum regnauit Clodoueus filius eius, qui habuit sanctam Baltildem in matrimonio. Quo tempore sancti Benedicti corpus translatum est de Beneuento in Franciam, in uilla Floriaco. Post Clodoueum regnauit Clotarius filius eius. Post Clotarium regnauit Theodericus frater eius, cui Ebroinus fuit maior  domus; et Leodegarius sanctus episcopus claruit, quem interemit ipse Ebroinus. Quo tempore Pipinus uetulus fuit maior domus in Austrasiis cum regibus Childerico et Childeberto iuniore. Qui Pipinus consensit nobilibus Francis interficere Ebroinum. Et ipse Pipinus Breuis, propter Childericum regem Austrasiorum a Francis occisum, prelium fecit cum Theoderico rege Francorum, et deuicit eum, et cum eo postea concordans, maior domus extitit in Francia, et bella multa contra Sueuos et alias gentes fortiter fecit. Et ipse Pipinus Breuis de uxore sua Calpiade genuit Carolum Martellum. Post Theodericum uero regem regnauit Clodoueus, filius eius. Post Clodoueum regnauit Childebertus iunior, frater eius. Post Childebertum iuniorem regnauit Dagobertus iunior, filius eius. Post Dagobertum defecit genus  regale a prudentia, et regnauit post ipsum Dagobertum Danihel clericus insensatus frater eius, quem Franci mutato nomine uocauerunt Chilpericum. Chilpericus iste ineptus mouit exercitum contra Carolum Martellum, qui tunc iuuenis erat in Austrasios maior domus et dux cum Clotario rege; et uictus est in bello Chilpericus, et uictor extitit Carolus Martellus. Tunc Eudo dux Aquitaniorum in auxilium Chilperici insensati mouit exercitum contra Carolum Martellum, et uictus est ab eo in prelio, cepitque Carolus Martellus inimicum suum Chilpericum regem insensatum; sed inmemor malicie sue reddidit ei regnum suum. Post Chilpericum regem insensatum regnauit solo nomine  Theodericus insensatus consanguineus eius. Post Theodericum regnauit solo nomine Childericus insensatus frater eius, et defecit totum genus regale. Childerico insensato deposito de solio et facto clerico in monasterio, Franci cum consilio domni pape Zacarie et cum consilio nobilium Romanorum, Deo uolente, uno consensu et una uoluntate eleuauerunt sibi in regem Pipinum Pium, filium Caroli Martelli. Hic Pipinus Pius fuit domni Caroli imperatoris Magni pater. Itaque post [25 1Kb] Pipinum Pium regnauit domnus Carolus, filius eius, quem postea  Romani elegerunt sibi aduocatum sancti Petri contra reges Langobardorum. Deinde ipsum domnum Carolum elegerunt sibi in patricium Romanorum. Deinde eleuauerunt in imperatorem et Augustum. Tenuitque domnus Carolus, Deo largiente, in potestate sua omnem terram de monte Gargano usque in Cordubam ciuitatem Hispanie. Pipinus uero Pius, pater domni Caroli, postquam eleuatus est in regem, regnauit septem annos, et obiit septingentesimo sexagesimo octauo anno ab incarnatione Domini. Et ipso anno omnes Franci magno gaudio exultantes eleuauerunt sibi in regem domnum Carolum Magnum anno ab incarnatione Domini 768. Sic enim computantur anni ab origine mundi usque ad incarnationem Domini secundum septuaginta Interpretes. Ab  Adam usque ad diluuium fiunt anni duo milia ducenti 42. A diluuio usque ad Abraham anni nongenti 42. De Abraham usque ad Moysem anni quingenti quinque. A Moyse usque ad Salomonem anni quadraginti [26 1Kb] 89. A Salomone usque ad restaurationem templi sub Dario rege Persarum anni quingenti 42. A restauratione [27 1Kb] templi usque ad aduentum Domini secundum Septuaginta [28 1Kb] anni quingenti 48. Et ab initio mundi usque ad incarnationem Domini secundum septuaginta Interpretes sunt anni quinque milia 200. Secundum ueritatem Hebraicam ita conputantur: Ab Adam usque ad Noc fuit prima etas, et habuit annos mille et sexcentos et 56. Secunda etas a [29 1Kb] Ne usque ad Abraham habuit annos ducentos 92. Tercia etas de Abraham usque ad Dauid habuit annos 942. Et simul iuncti  anni trium etatum fiunt duo milia octingenti undecim. Quarta etas a [30 1Kb] Dauid usque ad captiuitatem in Babilone habuit annos quadringentos 63. Quinta etas a [30 1Kb] restructione templi usque ad aduentum Domini habuit annos quingentos 80. Et fiunt simul ab Adam usque ad Christum dominum anni tria milia nongenti 52. A natiuitate Domini usque ad transitum sancti Martini sunt anni quadringenti 45. A transitu sancti Martini usque ad transitum Clodouei regis Francorum, qui primus fuit Christianus de regibus Francorum, sunt anni 112. A transitu sancti Martini usque ad transitum sancti Eparchii Egolismensis patroni sunt anni centum uiginti. Natus est enim sanctus Eparchius tempore Merouei Francorum regis pagani, qui fuit auus Clodouei regis  Francorum primi Christiani, et in tempore Theodosii iunioris diui Augusti imperatoris. uixit per tempora Theodosii, Marciani, Leonis, Zenonis, Anastasii, et Iustiniani imperatorum, et per tempora regum Francorum, Merouehi et Childerici et Clodouei, et tempore Chilbeberti regis Francorum. Obiit tempore Iustiniani imperatoris et Childeberti regis Francorum, octogesimo anno etatis sue. A natiuitate Christi usque ad primum regni annum Caroli sunt anni septingenti sexaginta octo.

 2. Anno igitur ab incarnatione Domini 768, ipso anno quo rex Pipinus Pius obiit, duo filii eius domnus Carolus et Carlomannus eleuati sunt in regnum uno die simul, id est 7 Idus Octobris, etc., ut Ann. Lauriss. a. 768 sqq.

 . . Et inde  sumpsit . . . simulque Launum episcopum eiusdem ciuitatis, qui fuerat capellanus domni Pipini regis patris sui, quem ipse rex Pipinus episcopum fecerat de ipsa ciuitate . . .

. . . rediit ad Egolisman, ubi postulante Launo episcopo fecit in monasterio sancti Eparchii auctoritatem precepti de terris que ibi sine contentione erant, id est super fluuium Tolueram Magnacum, uiuenacum, uasnacum, Monterionem, uisacum,  Roliacum, super fluuium Notram Baudidanem uillam, Camilon, Cauannacum, Ulciacum, Roliacum minorem, Torciacum, Sertis, Tomolatum, super fluuium Dornoniam Montemuillam, Baciacum, Triacum, Marleuam [31 1Kb] . Quod preceptum Bartolomeus cancellarius eius scripsit, et ipse domnus rex manu sua firmauit et de annulo suo sigillauit. Erat eo tempore in ipso monasterio sancti Eparchii canonicalis habitus. Inde gloriosus rex Carolus reuersus est in Franciam . . . . .

8.  . . . . Et reuersus est piissimus rex Karolus et celebrauit Rome pascha cum domno apostolico. Ecce orta est contentio per dies festos pasche inter cantores Romanorum et Gallorum  . Dicebant se Galli melius cantare et pulcrius  quam Romani. Dicebant se Romani doctissime cantilenas ecclesiasticas proferre, sicut docti fuerant a sancto Gregorio papa  ; Gallos corrupte cantare, et cantilenam destruendo dilacerare. Que contentio ante domnum regem Karolum peruenit. Galli uero propter securitatem domni regis Karoli ualde exprobrabant cantoribus Romanis Romani uero propter auctoritatem magne doctrine eos stultos et rusticos et indoctos uelud bruta animalia adfirmabant, et doctrinam sancti Gregorii preferebant rusticitate eorum. Et cum altercatio de utraque [32 1Kb] parte finiret, ait domnus piissimus rex Karolus ad suos cantores: Dicite palam, quis purior est et quis melior, aut fons uiuus aut riuuli eius longe decurrentes? Responderunt omnes una uoce fontem  uelud capud et originem puriorem esse, riuulos autem eius, quanto longius a fonte recesserint, tanto turbulentos et sordibus ac immundiciis corruptos. Et ait domnus rex Karolus: Reuertimini uos ad fontem sancti Gregorii, quia manifeste corrupistis cantilenam ecclesiasticam. Mox petiit domnus rex Karolus ab Adriano papa cantores, qui Franciam corrigerent de cantu. At ille dedit ei Theodorum et Benedictum Rome ecclesie doctissimos cantores, qui a sancto Gregorio eruditi fuerant, tribuitque antiphonarios sancti Gregorii, quos ipse notauerat nota Romana. Domnus uero rex Karolus, reuertens in Franciam, misit unum cantorem in Metis ciuitate, alterum in Suessionis ciuitate; precipiens, de omnibus ciuitatibus Francie magistros scole antiphonarios  eis ad corrigendum tradere, et ab eis discere cantare. Correcti sunt ergo antiphonarii Francorum, quos unusquisque pro arbitrio suo uiciauerat uel addens uel minuens; et omnes Francie cantores didicerunt notam Romanam, quam nunc uocant notam Franciscam, excepto quod tremulas uel uinnolas  siue collisibiles uel secabiles uoces in cantu non poterant perfecte exprimere Franci, naturali uoce barbarica frangentes in gutture uoces pocius quam exprimentes. Maius autem magisterium cantandi in Metis ciuitate remansit; quantumque magisterium Romanum superat Metense in arte cantilene, tanto superat Metensis cantilena ceteras scolas Gallorum. Similiter erudierunt Romani cantores supradicti cantores Francorum in arte organandi.  Et domnus rex Karolus iterum a Roma artis grammatice et computatorie magistros [33 1Kb] secum adduxit in Franciam, et ubique studium litterarum expandere iussit. Ante ipsum enim domnum regem Karolum, in Gallia nullum studium fuit liberalium artium. Per ipsos dies pasche uenerunt Romam ad domnum piissimum regem Karolum missi Tassilonis ducis . . . . . Franciam cum gloria reuersus est, adducens secum cantores Romanorum et grammaticos peritissimos et calculatores . . .

9.  . . . Similiter filius eius  Theudo iudicatus est, et monachi ambo facti sunt in Olto  monasterio, ubi sanctus Bonefacius requiescit . . . . .

 . .  . . . rex Nordanimbronum, id est de Irlandia insula  . . .

.  . . . Aureolus comes de genere Felicis Aureoli Petragoricensis comitis exortus . . . .

. .  . . . Karolus . . . sepultus Aquis in basilica Dei genitricis, quam ipse construxerat. Corpus eius aromatizatum, et in sede aurea sedens positus [34 1Kb] est in curuatura sepulchri, ense aureo accinctus, euangelium aureum tenens in manibus et genibus, reclinatis humeris in cathedra, et capite honeste erecto, ligato aurea cathena ad diadema. Et in diademate lignum crucis positum est. Et repleuerunt sepulchrum eius aromatibus, pigmentis,  balsamo et musco [35 1Kb] et thesauris [1* 1Kb] . uestitum est corpus eius indumentis imperialibus, et sudario sub diademate facies eius operta est [2* 1Kb] . Sceptrum aureum et [3* 1Kb] scutum aureum, quod Leo papa consecrauerat, ante eum posita [4* 1Kb] , et [5* 1Kb] sigillatum est sepulchrum eius [36 1Kb] . Nemo referre potest quantus pro eo luctus fuerit per uniuersam terram; nam et a paganis plangebatur quasi pater orbis [6* 1Kb] . Obiit uero in pace, unctus oleo sancto et uiatico munitus, anno octingentesimo quarto decimo anno incarnationis Domini, et regnauit gloriosissimus Ludouicus filius eius pro eo, regnante domino nostro Iesu Christo, cui est gloria in secula seculorum. Amen.



LIBER TERTIUS [37 1Kb] .


 1. Igitur postquam Christianissimus gloriosus imperator Carolus mortuus est, nunciatum est Ludouico filio eius in Aquitania, etc., ut Ann. Laur.

2.  . . . Ubi habito concilio, id est indictione decima, anno imperii sui tertio, ab incarnatione Domini 816, iussit fieri regulam canonicis excerptam de diuersis Patrum scripturis, decreuitque eam obseruandam a canonicis, ut, sicut monachi respiciunt ad librum regule sancti Benedicti, sic perlegant canonici inter se librum uite clericorum. Quem librum Amalerius diaconus ab imperatore iussus collegit ex diuersis doctorum sentenciis. Dedit ei imperator copiam librorum de palatio suo, ut ex ipsis ea que uiderentur congrua excerperet, et ita cum decretis episcoporum qui ibi  fuerunt uita clericorum roborata est. Scripsit eidem imperatori supradictus Amalerius librum de officiis diuinis et de uarietatibus eorum et de ordine psalmorum iuxta clericorum usum antiquum . . . .

3.  . . . sinodum Aquis more solito habuit. Ubi  abbates regni sui conuocauit, et ut regulam Benedicti obseruarent ammonuit et abbatias omnes in sua manu reuocauit, ut nemo comitum uel episcoporum eas inquietare potuisset, et abbates, inter se quedam capitula decernentes, descripta recitauerunt coram imperatore, que ipse manu propria roborauit cum episcopis qui aderant. . . .

 4  . . . Paucis diebus post pascha iudicati sunt coniuratores [38 1Kb] cum rege Bernardo capitalem sententiam subire. Rex Bernardus cum impeteretur, ut oculis priuaretur, ense stricto se defendens, quinque Francorum fortissimos occidit et ipse uulneribus confossus mortuus est. Alii autem exorbati fuerunt . . . .

5.  . . . Imperatori ipsi porrexit librum ualde mirabilem de theologia sancte crucis Rabanus Magnentius, monachus doctissimus, magister Alcuini. Beda enim docuit Simplicium, et Simplicius Rabanum, qui a transmarinis oris a domno imperatore Karolo susceptus est, et pontifex in Francia factus, Alcuinum docuit, et Alcuinus Smaragdum imbuit, Smaragdus autem docuit Theodulfum  Aurelianensem, Theodulfus uero Heliam Scotigenam Engolismensem [39 1Kb] episcopum, Helias autem Heiricum, Heiricus Remigium et Ucbaldum Caluum monachos heredes philosophie reliquit.

6---10.

11.  . . . Eroldus . . . . baptizatus est, fuitque filiolus imperatoris de fontibus . . . dedit ei imperator in filiolatu unum comitatum . . .

12---15.

16. [40 1Kb] Anno  sequenti  Normanni [7* 1Kb] Herio insulam incendunt mense Iunio, et destituta est a generali monachorum habitatione; ibi fecerat domnus imperator Karolus monasterium sancti Filiberti  [1* 2Kb] . Tunc Odo  1Kb] Aurelianorum comes [2* 1Kb] cum Lanberto Nannetensi comite [3* 1Kb] congressus, occisus [4* 1Kb] est. Et post annos quinque Rainoldus comes Arbatilicensis  1Kb] mense Septembri cum Normannis in Herio insula dimicat et fugatus est . Anno sequenti  corpus sancti Filiberti de insula Herio effoditur 7. Id. Iun., et Burgundiam a monachis perfertur. Post alios duos annos  Pipinus rex Aquitanie, filius imperatoris, obiit, sepultus Pictauis apud sanctam Radegundem. Hic iussu patris fecerat monasterium sancti Iohannis Baptiste Angeriaco  , monasterium sancti Cipriani Pictauis,  monasterium Brantosmense  , et transtulit canonicalem  habitum in monasticum in monasterium sancti Eparchii Engolisme, quibus monasteriis prefecit abbatem Martinum. Tunc [5* 4Kb] eclipsis  1Kb] solis fuit, et domnus Ludouicus imperator obiit 12 Kal. Iul., anno ab incarnatione Domini 840; sepultus Metis apud sanctum Arnulfum. Remanserunt tres filii eius, Lotharius imperator [6* 1Kb] , Ludouicus rex Germanie, Carolus Caluus rex Francie et Burgundie. Qui, pro regno Aquitanie [7* 1Kb] inter se discordantes, bellum committunt in Fontaneto [8* 1Kb] , quod est in Burgundia. Lotharius ex una parte cum exercitu Italie, Karolus et Ludouicus ex altera cum [9* 1Kb] Francis  et Aquitanis [10* 1Kb] . Et primum Lotharius uictor fuit,  sed subito Warinus dux, cum Tolosanis et Prouincianis superueniens [1* 1Kb] , bellum restaurauit, et fugatus est Lotharius  [an. 841].

17. Anno secundo post mortem domni Ludouici et Carolus et Ludouicus regnum partiti sunt sibi. Et post duos annos  uenit imperatris [50 1Kb]  , mater Caroli Calui, Turonis, obiit, sepulta apud Sanctum Martinum. Ipso anno Rainoldus Arbatilicensis comes, cum Lanberto Nannetis comite congressus, occisus est [2* 1Kb] . Et Nannetis eo anno a Wefaldingis capta est, et Carolus Caluus primo Britanniam ferro et igni uastauit. Sequenti anno  Bernardus [3* 1Kb] comes Pictauinus et Arueus [51 1Kb] filius Rainoldi, congressi cum Lanberto [4* 1Kb] comite, occisi sunt. Alio anno  Siguinus comes  Burdegalensis et Sanctonicensis a Normannis captus et occisus est, et Sanctonas a Normannis concremata est, thesauris eius obtimis exportatis. Carolus iterum Brittanniam pergens, cum Nomentio [52 1Kb] duce dimicat, et uictor fuit, Nomentio fugato [5* 1Kb] . His temporibus Normanni diffusi sunt per Aquitaniam, quia duces eius inter se bellis deciderant, nec erat qui eis resisteret; et concremate 6* 1Kb] sunt ab eis Herio insula et monasterium Deas, Burdegala, Sanctonas, Engolisma, Lemouicas, Parisius, Turonis, Beluacus, Nouiomagum, Aurelianis, Pictauis, et innumera monasteria et castella destructa.

18. Post mortem Ludouici imperatoris anno octauo  7* 2Kb] Carolus Caluus Lemouice conuentum generalem 53 1Kb] habuit tempore quadragesime; ante cuius presentiam Ainardus prefectus monasterii sancti Marcialis, deposito canonicali habitu,  monachus efficitur; similiter et omnes canonici sancti Marcialis in monasticum habitum sponte sese transferunt, et deinceps idem locus a monachis ordinatur. Iosfredus uero thesaurarius nolens relinquere seculum, tutus [8* 1Kb] a Stodilo episcopo, monasterium sancti Iuniani  et ecclesiam Cairensem [54 1Kb]  depredatione [9* 1Kb] a iure sancti Marcialis subripuit, et hac occasione desciscere fecit. Tunc sancti Martini monachi Turonenses, nemine cogente, ante corpus eiusdem abiecto monachi scemate, scema induunt canonicale [10* 1Kb] ; sed mox in eis pestis [55 1Kb] irruit, ut una nocte omnes morerentur, et de relico a canonicis ipse habitatur locus. Carolus  autem tercia uice Britanniam igni et ferro uastauit . Et dum in Aquitaniam regressus  esset, Nomenoius dux Redonas ciuitatem et Nannetis capiens, destruxit eas [11* 1Kb] , et Britanniam repedat. Anno sequenti , iubente Deo, ab angelo percussus interiit. Et Carolus Caluus quarto Britanniam ingressus, cum Erispoio filio Nomenoi dimicauit [12* 1Kb] , et uictor extitit, sed magnam partem exercitus sui cum uiuiano duce amisit [13* 1Kb] . Et sequenti anno  Lanbertus comes Nannetensium [56 1Kb] a Gauzberto Cenomannensium comite in bello [14* 1Kb] occiditur. Et Carolus quinta uice Britanniam deuastauit, et Pipinum nepotem suum [15* 1Kb] adquirens, Britanniam sibi subiugauit, occiso Erispoio  . Rannulfus quoque comes Pictauensis et Raino comes Arbatilicensis, consanguineus eius, cum Normannis in Briliaco uilla dimicantes fugati sunt, et Gauzbertus comes Cenomannensis insidiis Nannetensium [57 1Kb] circumuentus occisus est.

 19. Carolus uero anno 15 post prelium Fontaneticum [1* 1Kb] in regem Lemouice unctus est  1Kb] in basilica Saluatoris, et inde ingressus est Franciam . Post [2* 1Kb] paucos dies  Lotharius imperator [3* 1Kb] monachus factus est, quia patrem in carcerem coniecerat. Quo mortuo, de anima eius altercatio uisa est [4* 1Kb] inter angelos nequam et sanctos; demones autem frustrati sunt. Paruo post tempore Ludouicus rex frater eius obiit, et Carolus Caluus in imperatorem eleuatus est . Quo tempore grauissime Normanni Aquitaniam affligebant 61 1Kb] , et Helias Scotigena Engolismensis episcopus defunctus est  , monasterium quoque beati Eparchii ab infestantibus paganis [5* 1Kb] desolatum est, ita ut ibi nullus monachorum habitaret, et hac de  re canonicalis habitus ibi reuerteretur, qui nuper exierat. Turpio uero cum rege Carolo abiens Franciam, et inde regressus, non post multos dies cum  Normannis congressus, occidens eorum regem nomine Maurum, ab eo ipse occiditur; et Emeno frater eius [6* 1Kb] Engolisme comes extitit, et ipse post biennium [62 1Kb] cum Landrico Sanctonicensi comite confligens, interempto Landrico, in castro Runconia  reducitur sautius, et octaua die moritur; sepultus iuxta basilicam beati Eparchii; et reliquid filium paruulum Ademarum nomine. Et Carolus hoc audito, uulgrimnum [63 1Kb] propinquum suum, fratrem Aldoini abbatis, ex monasterio sancti Dionisii direxit [7* 1Kb] , et prefecit eum Engolisme et Petragorice, et Olibam statuit in episcopatu [64 1Kb]  Engolismensi [8* 1Kb] . His temporibus Fredebertus episcopus  Frantie  1Kb] ueniens ad Sanctum Eparchium, construxit ibi ecclesiam in honore Saluatoris; sed corpus beati uiri leuare non potuit, quod uolebat transferre in eadem ecclesia. Ipsoque consecrationis die post peractum sacrificium placida morte ante altare Saluatoris obdormiuit in Domino, et ibidem ante altare humatus est ab episcopo Oliba.

20. Interea Carolo Caluo de seculo migrante , regnauit pro eo in Francia filius eius Ludouicus Balbus; nec ultra imperium accepit aliquis de regibus Frantie. Tunc Baioarii et Alamanni ex gente corum creauerunt sibi regem Hotonem, Longobardi similiter ex gente sua regem Adalbertum, deinde Harduinum; et Romani de senatoribus suis eleuauerunt  in regno Albericum, cuius frater Octauianus papa ordinatus est. Defuncto rege Ludouico, regnauit pro eo filius eius Carolus cognomento Insipiens uel Minor  . Quo tempore defuncto uulgrimno 5 Non. Mai. , et sepulto iuxta basilicam sancti Eparchii  , quinto anno post eum Oliba episcopus diem clausit, et Anatolus in loco eius pontifex ordinatus, tercio anno uitam finiuit  . uulgrimnus autem multis preliis laborauerat frequenter cum Normannis, et hac de causa edificauerat castrum Martiliacum  , et Mastacium, ut esset munimen contra paganos. Miseratque in Martiliaco Rotbertum legis doctum, et cum eo Rannulfum [9* 1Kb] , quem fecit uicecomitem. Qui Rannulfus habuit tres filios, Lanbertum et Arnaldum atque Odolricum.  Idem uero uulgrimnus filiis suis reliquid, Alduino  quidem Engolismam, Willelmo uero Petrogoricam et Aginnum, quam assumens [68 1Kb] uindicauerat propter sororem Willelmi Tolosani, quam in matrimonium acceperat. Tunc Franci coniurantes contra Carolum Minorem [1* 1Kb] , eiciunt eum de regno, et Odonem ducem Aquitanie  in regno eleuauerunt [2* 1Kb] . Quo tempore  Rodulfus rex Burgundie cum hoste fortissimo Lemouicinum appulit [3* 1Kb] , et congregati sunt contra eum innumerabiles hostes Normannorum, et commisso prelio in loco qui dicitur Ad-Destricios, usque ad internitionem deuastati sunt pagani, et exinde 4* 1Kb] fugientes, non ultra fiduciam presumpserunt ueniendi in Aquitaniam. Rodulfus autem gratias Deo, pro cuius amore animam suam posuerat, referens, cum magno triumpho regressus est [5* 2Kb] . Et  Normanni regressi, terram uacuam repperientes, sedem sibi in Rotomago constituunt cum principe suo Roso  1Kb] . Qui factus Christianus, captiuos plures ante se decollare fecit in honore quos coluerat deorum. Et item infinitum pondus auri per ecclesias distribuit Christianorum in honore ueri Dei, in cuius nomine baptismum susceperat.

21. Rannulfus quoque comes Pictauensis  habuit filium Eblum nomine. Qui Rannulfus consanguineus erat Willelmi nobilissimi comitis Aruernis.  Summamque amiciciam cum eo et cum Roso principe  Normannorum habuit. Et quia pugnator fortissimus erat, a rege Odone ualde honorabatur . Et dum regalem aulam assiduaretur, ueneno necatus [69 1Kb] , in extremis sancto Geraldo  ibi tunc presenti paruulum filium suum Eblum commisit tutandum [6* 1Kb] . Ademarus autem, filius Emenonis, Santia 7* 1Kb] in coniugio copulata, Alduino 70 1Kb] et Willelmo familiarissimus existens, honore eorum acsi frater potiri uidebatur. Qui a rege Odone uocatus ad palatium [8* 1Kb] , prouectus est Pictauis comes. Regressusque a palatio sanctus Geraldus, clam subductum filium Rannulfi a Pictauis Willelmo, duci Aquitanie comiti Aruernis, credidit nutriendum, cui propinquus erat. Eo tempore ipse Willelmus, cum non haberet prolem, Cluniacum monasterium in fundo proprio, quod est  in Burgundia, nouiter fecit . Qui cum sororem suam in matrimonio desideraret coniungere sancto Geraldo, nullatenus quiuit. Qui celibem uitam semper ducens, cum sepe ad copulam suaderetur amore filiorum, respondebat sanctus Geraldus: Utile est, inquit, mori sine filiis, quam relinquere malos heredes. Erat etiam Ademarus comes Pictauinus amator Ecclesie. Cumque prolem nec ipse haberet, una cum [71 1Kb] uxore sua Santia de futuro seculo prospiciens sibi, concessit quedam ex iure proprio ecclesiis  Christi predia, sancto Carrofo  quidem  uertam sancto Marciali Moltonnum, sancto Iohanni  Neiriacum, sancto Hilario  Corcolmum, sancto Eparchio Godoruillam. Eo tempore Ebo Bituricus cepit edificare cenobium Dolense  in honore Dei matris , quod postea integrauit Rodulfus filius eius, ubi magnam cohortem monachorum congregauit regulariter degentem.

22. His diebus Hoto, rex Baioariorum, Longobardorum regnum sibi subegit [1* 1Kb] . Similiter, defuncto Alberico 2* 1Kb] , consensu Octauiani pape 3* 1Kb] Romanorum imperator promotus est . Quo defuncto , imperauit filius eius item Hoto. Francorum uero rege Odone obeunte, regnauit pro eo filius eius Arnulfus pauco tempore, et mortuus est. Iterum Carolus Minor regnum suscepit ,  unxitque eum Arbertus episcopus  1Kb] . Contra quem iterato Francorum proceres conspirati, eum regno pellentes, Rotbertum ducem pro eo [4* 1Kb] constituunt regem [5* 2Kb] . Tunc inter se diuisi sunt Franci, sed maior pars Rotberto fauebat. Carolus denique  accito ab Hotone imperatore auxilio  1Kb] , cum multo exercitu partim de [6* 2Kb] Baioaria partim de Frantia, regressus Frantiam, conserto prelio Rotbertum interfecit  1Kb] , regnumque recuperans , Hugoni filio Rotberti ducatum permisit regendum. Carolo migrante, Ludouicus pro eo regnauit. Quo tempore  Niceforus imperator Basilium et Constantinum paruulos educans Constantinopoli, Sarracenorum regnum inuasit, et Antiochiam aliasque fortissimas ciuitates [7* 1Kb] expugnans, christianis Grecis restituit. Quem imperatris [75 1Kb] , mater Basilii, metuens, ne super filios suos tirannidem ageret, dolo euocatum dum Tripolim obsideret [8* 1Kb] , dum in basilica palacii Constantinopolis genibus curuatus sabbato sancto Pasche  preces Deo funderet, gladio  eum necare [9* 1Kb] iussit. Quod factum diu latuit, donec suspecti satrape Grecorum monumentum eius egerentes [76 1Kb] , confossum [10* 1Kb] gladiis corpus reppererunt .

23. Tunc Ademarus  comes Pictauensis defunctus  est , et Pictauis iuxta basilicam sancti Hilarii 4. Non. Aprilis sepultus. Willelmus quoque dux Aruernis mortuus est  , , et filius Rannulfi Eblus [1* 1Kb] Aruernis et Pictauis simul comes promotus est 2* 1Kb] . Acceptamque in coniugium Adelam  , filiam Rosi Rotomagensis, genuit ex ea Willelmum Caput-stupe. Post mortem siquidem uulgrimni filius eius Alduinus 30 annos uixit. Hic muros ciuitatis Engolisme restaurare cepit. Quo tempore  Gunbaldo [3* 1Kb] pontificatum agente, repetentes Normanni crebras irruptiones [83 1Kb] per Pictauorum terminos [4* 1Kb] exercebant. Unde factum est, ut monachi sancti Carrofi [5* 1Kb] pretiosum lignum crucis ad custodiendum Engolisme deferrent cum diuersis ornamentis ecclesie. Et cessante  infestatione Normannica, Alduinus in ciuitate sua retinere temptauit omnibus diebus supradictum sanctum lignum, nolens reddere commendatum. Hac de causa [6* 1Kb] iussit adornare ecclesiam Saluatoris foris muros in capite basilice sancti Eparchii, ubi sanctum lignum deputaret 7* 1Kb] . Per annos uero septem langore corporis multatus est ipse, et in populo eius ita fames uehementissima grassata est, ut, quod actenus incompertum fuit, de uulgo unus alterum ad deuorandum exquireret, et multi alios ferro perimentes, carnibus more luporum humanis uescerentur. Quibus actus Alduinus necessitatibus, uno ante mortem suam anno remisit Carrofo pretiosum lignum per manus filii sui Willelmi cognomento Sectoris-ferri, cum capsa aurea, quam ipse cum  gemmis construi imperauerat, ubi contulit Lubeliaco uillam; et mox cessauit plaga; et ipse post annum defunctus 6 [84 1Kb] Kal. April. iuxta patrem tumulatus est. Post cuius mortem secundo anno  occisi sunt a Bernardo in ultionem Santie sororis sue, quam occidere conati sunt, Lanbertus  uicecomes Martiliacensis et Arnaldus frater eius. Willelmus autem Sector-ferri honorem eorum restituit Odolrico fratri eorum, qui minor natu erat, fuitque  sibi uicecomes, sicut Ramnulfus fuerat uulgrimno. Hic denique Bernardus, mortuo patre suo Willelmo, qui fuit frater Alduini ex uulgrimno, comes Petragoricensis effectus est. Willelmus uero Sector-ferri Engolisme principatum obtinuit, et communem habuerunt totum honorem eorum ipse et Bernardus consanguineus eius. Adhemarus tamen supradictus, qui sororem Bernardi Santiam uxorem habuit, decem  annos superuixit Alduino. Santia uero uitam terminans 2. Non. April, humata est iuxta basilicam beati Eparchii.

24. Eo tempore  Gunbaldus episcopus decedens, successorem habuit Fulcaldum. Tunc Willelmus Sector-Ferri et consanguineus eius Bernardus, adgregato [85 1Kb] conuentu nobilium, iterum  restituerunt monasticum habitum in basilica beati Eparchii, preficientes eidem monasterio Mainardum abbatem. Qui in fronte basilice beati Eparchii construxit elegans oratorium in nomine sancte Resurrectionis [8* 1Kb] . Tunc domnus Willelmus 9* 1Kb] per testamentum concessit ad eundem locum beati Eparchii donum, ecclesiam sancti Hilarii im Petragorico sitam in uicaria Piliacense [86 1Kb] , ecclesiam sancte Eugenie sitam in Santonico in uicaria Pedriacense, curtem Fradoreuillam et uillam Dairaco, uillam Aluiniaco, uillam Romanoreuilla cum ipsa ecclesia, mansum unum in Godoruilla. Quod testamentum confirmare iussit, et firmauerunt manibus propriis quorum nomina hec sunt: Bernardus comes, Arnaldus filius Bernardi, Odolricus uicecomes, Adhemarus  uicecomes, Arnaldus filius Willelmi, Adhemarus filius Willelmi [10* 1Kb] . Sancto Marciali dedit nichilominus Cantreciacensem ecclesiam in Engolismensi, pariterque Manauco ecclesiam in Lemouicino cum omnibus adiacentiis et massis [11* 1Kb] . Iterio fideli suo 12* 1Kb] de uilla Bensi dedit cellam [87 1Kb] Fruinensem [13* 1Kb] .

25. Interea defuncto Eblo duce [14* 1Kb] , filiorum eius alter comes, alter episcopus factus est. Eblus enim, annuente Ludouico rege, pontifex Lemouice  factus est. Willelmus uero cognomento Caput-stupe [1* 1Kb] Aruernis, uallatis  , Lemouice et Pictauis comes prouectus, dux Aquitanie extitit. Hic germano suo [91 1Kb] abbatiam sancti Hilarii ac sancti Maxencii cum nonnullis al is possessionibus in Pictauensi solo prebuit. Fuit idem Eblus bonus pastor ecclesie [2* 1Kb] , edificauitque castellum Lemouice sedis, castellum sancti Hilarii, et canonicos ibi disposuit, quia infestatione Normannorum idem locus a monachorum prisca habitatione desciuerat. Restaurauit monasterium sancti Maxentii, et castellum in circuitu perfecit. Restaurauit et monasterium sancti Michelis ad Eremum  et multa alia laudabilia in opere Dei egit. Qui defunctus  sepultus est in basilica supradicti monasterii sancti Angeli. Fuerat  [3* 1Kb] autem successor Turpionis episcopi, auunculi Rotberti 92 1Kb] uicecomitis Albucensis. Fuitque idem Eblus a sancto Marciale tricesimus nonus episcopus, qui ad honus suum sufferendum ordinauerat sub se corepiscopum Benedictum. Qui postea captus a Helia Petragoricensi comite, oculis priuatus est, et propterea Eblus nimio et intolerabili semper dolore afficiebatur [93 1Kb] usque ad diem mortis sue; ipsum enim post se uoluerat relinquere successorem. Idem Helias [4* 1Kb] , cum Geraldo uicecomite [5* 1Kb] et filio eius Widone commisso prelio, uictor extitit, et postea cum fratre suo Aldeberto in deceptionem captus est a Widone, et in castro Montiniaco in custodia coniectus. Sed cum suasu Willelmi ducis oculis priuandus esset propter supradictum corepiscopum,  Deo propitio, de custodia euasit, et non multo post in uia Rome peregrinus in Dei opere obiit. Aldebertus uero frater eius plurimo tempore in turre [94 1Kb] ciuitatis Lemouice custoditus, tandem solutus est, accepta in coniugio sorore Widonis uicecomitis, ex qua filium genuit Bernardum.

26. Eo tempore, adhuc uiuente Turpione episcopo, Odo et Teotolo [6* 1Kb] , canonici sancti Martini illustrissimi, adimplentes euangelicum preceptum, derelictis  omnibus, pauperes pauperem Christum secuti sunt, et Cluniaco sancto habitu ac uita induti sunt. Unde postea Dei nutu Odo abbas prefuit sanctissimus [7* 1Kb] , et post eum sanctus Maiolus. Teotolo, iubente abbate suo, archiepiscopus inuitus consecratus est Turonis. Hic sanctissimus Odo et litteris adprime liberalibus eruditus et Dei amore flagrantissimus, exemplo et doctrina apostolice regule, que est monachorum, extitit restaurator strenuus.

27. Tunc Roso defuncto [8* 1Kb] , filius eius Willelmus loco eius prefuit, a puericia baptizatus, omnisque eorum Normannorum, qui iuxta Frantiam inhabitauerant [95 1Kb] , multitudo fidem Christi suscepit, et gentilem linguam obmittens, Latino sermone assuefacta est. Willelmo ab Arnulfo Flandelensi comite  dolo interempto , filius eius Richardus succedens, christianissimus factus, edificauit in ea Normannia, que antea uocabatur marcha Francie et Britannie, monasterium sancti Michelis de Monte, ubi monachos ordinauit. Item monasterium Fiscannum  in honore summe Trinitatis, ubi sepultus est ipse, ubi et monachos posuit. Francorum interea rege Ludouico uita exeunte , regnauit pro eo Lotharius, filius eius ex Girberga regina progenitus.

28. Quo tempore  Fulcaldus episcopus Engolismensis, postquam prefuit 12 annis, defunctus est [9* 1Kb] , et successit in episcopatu Ebulus, qui et ipse 12 annis prefuit [10* 1Kb] . Willelmus denique Sectorferri, qui hoc cognomen indeptus est, quia commisso  prelio cum Normannis, et neutro cedenti, postera die pacti causa cum rege eorum Storin solito  1Kb] conflictu deluctans, ense corto [11* 1Kb] durissimo per media pectoris secuit simul cum torace una; modo percussione claudens diem, sepultus est iuxta basilicam sancti Eparchii. Et per 30 annos pro eo principati sunt Bernardus comes [12* 1Kb] , deinde filius eius Arnaldus 13* 1Kb] , deinde Willelmus Talerandus 96 1Kb] , deinde Rannulfus Bomparius, tum Richardus Insipiens.  Arnaldus quidem subtrahens sancto Eparchio uillam Salasensem [101 1Kb] , et conferens Helie duci uilla Bensi, ab angelo percussus interiit, et hac de re in fine mortis sancto Eparchio uillam Aiarniacensem contulit pro emendatione [102 1Kb] , et sepultus est iuxta basilicam sancti Eparchii. Mortuo fratre eius Willelmo , Rannulfus bello extinctus est ab Arnaldo [1* 1Kb] filio Willelmi Sectoris-ferri, qui pro patre suo in principatum Engolisme successit et Richardum Insipientem expulit . Captoque [2* 1Kb] in conflictu Gauzberto, fratre Elie comitis, suasus est a Willelmo duce, quo preberet inimicum sibi. Et Pictauis trusus Gauzbertus, in ultionem Benedicti corepiscopi oculis dampnatus est.

29. His temporibus  Aymericus non  monachus abbas sancti Marcialis, successor Gonsindi, moritur, et in fine monachus extitit, quia rex Ludouicus timens eius tirannidem, honorem sancti Martialis ei commiserat, sacramento tamen iurare fecit, ut monacus esset futurus. Hic Geraldum uicecomitem in manibus suis habuit commendatum 103 1Kb] , et Bosonem uetulum de Marca [3* 1Kb] . Hic iuxta Cambonense  1Kb] monasterium destruxit castellum ui expugnatum Canboncasem, eo quod molestum erat hominibus monachorum.

30. Interea defuncto Willelmo Capite-stupe  et sepulto apud ecclesiam sancti Cipriani, ducem pro eo filium eius Willelmum habuit Aquitania. Qui filiam Tetbaldi Campanensis uocabulo Emmam uxorem accepit, genuitque ex ea filium Willelmum.  Rex autem Lotharius Lemouicam adiit, et tempus aliquantum in Aquitania exegit. Unde reuertens [104 1Kb] , ueneno a regina sua adultera extinctus est . Filiumque reliquit Ludouicum, qui uno tantum anno superuiuens, et ipse potu maleficii [4* 1Kb] necatus est . Regnum pro eo accipere uoluit patruus  eius Carolus, sed non potuit, quia Deus iudicio suo meliorem elegit. Nam [5* 1Kb] Franci inito consilio eum abiiciunt, et Hugonem ducem, filium Hugonis, regem eligunt. Hac de causa episcopus montis Leudenensis Ascelinus  1Kb] ebdomada maiori ante pascha , in qua est cena Domini, uelud Iudas Christum et ipse tradidit Carolum. Qui Aurelianis in carcere trusus ad usque mortem, ibi genuit filios [105 1Kb] Karolum et Ludouicum, et mortuus est; et expulsi sunt filii eius a Francis  , profectique sunt ad imperatorem Romanorum et habitauerunt cum eo  . Sane dux Aquitanorum Willelmus reprobans nequiciam Francorum, Hugoni subditus esse noluit. Unde factum est, ut Hugo, exercitu Francorum admoto, urbem Pictauis obsidione fatigaret. Dumque frustratus recessisset,  cum Aquitanorum manu Willelmus insecutus est eum usque Ligerim. Ubi in graui prelio  decertantes Francorum et Aquitanorum animositates, multo sanguine alterna cede fuso, superiores Franci extiterunt, et sic reuersi sunt. Pacem postea Willelmus cum Hugone et filio eius Rotberto fecit. Et rex Hugo cogitans erga se Dei gratiam, quasi uicem rependens, defensor clementissimus ecclesie Dei extitit. Nam ob hanc causam creditur progenies Caroli reprobata, quia iam diu neglegens Dei gratiam, ecclesiarum potius neglectrix quam erectrix uidebatur. Beati ergo Dionisii cenobium, quod iam pristinam monasticam corruperat normam, rex Hugo regulari honestate, sicut in Dei oculis rectum erat, honestius restaurauit per manus uenerabilis  Odilonis abbatis, et alia sanctorum nonnulla monasteria in decorem [106 1Kb] pristine discipline reuocauit [6* 1Kb] . Eodem tempore grauissimum bellum inter Willelmum ducem et Gosfridum Andegauensem comitem peractum est. Sed Gosfridus necessitatibus actus, Willelmo duci se subdidit, seque ei in manibus  prebuit, et ab eo castrum Losdunum  1Kb] cum nonnullis aliis in pago Pictauorum pro beneficio accepit.

31. Ea tempestate Hotone secundo mortuo, Hoto filius eius, tercius actu et nomine, imperio potitus  est. Qui philosophie intentus, et lucra Christi cogitans, ut ante tribunal Iudicis duplicatum redderet talentum, Dei uoluntate populos [1* 8Kb] Hungrie, una cum rege eorum ad fidem Christi conuertere meruit.  Girbertus  1Kb] uero natione Aquitanus [1* 1Kb] , monacus [2* 1Kb] . Aureliacensis sancti Geraldi ecclesie  , causa sophie primo Franciam, deinde Cordobam  lustrans, cognitus [3* 1Kb] ab imperatore, archiepiscopatu Rauenne donatus est. Procedenti tempore cum Gregorius papa, frater imperatoris  1Kb] , decessisset , idem Girbertus ab imperatore papa Romanorum sublimatus est propter philosophie gratiam, mutatumque est nomen eius pristinum, et uocatus est Siluester. Et prefectus Rome Crescentius cum contra Hotonem imperium Romanum uellet arripere, tandem coactus in turre, que uocatur Inter-celis  , diu euasit, sed expugnata ipsa turre, captus est insidiis sue coniugis, et patibulo suspensus est [4* 1Kb] , et pro eo planctus magnus [5* 1Kb] factus est .  His [6* 1Kb] diebus  sanctus abba Maiolus Cluniacensis migrauit ad Dominum, fuitque ei successor supradictus Odilo, non dispar uirtutibus. Et Hugo rex Francorum, amator sancte ecclesie et seruantissimus equi, mortuus est , et regnauit pro eo Rotbertus filius eius, uir clare honestatis et magne pietatis, ornamentum clericorum, nutritor monachorum, pater pauperum, assiduus uere Dei cultor [7* 1Kb] , rex non tantum populorum, sed etiam morum suorum.

32. Hisdem temporibus  rebellantes [115 1Kb] Bulgari Gretiam ualde exasperauerunt, et Basilius imperator super eos nimis irritatus, uoto se obligauit Deo, monachum fieri, si Grecis eos subderet.  Et per annos 15 cum hoste super eos laborans,  duobus magnis preliis uictus est. Ad ultimum  regibus Bulgarorum Samuele et Aaron  non publico prelio, sed astucia Greca interfectis, omnem terram eorum obtinuit, et fortissimas ciuitates et castella confregit, Grecorumque presidia contra eas ubique ordinauit, populumque Bulgarorum maxima ex parte captiuauit. Et sicut uoto promiserat, habitum monasticum Greca figura subterindutus in reliquum est omni uite sue tempore, a uoluptate et carnibus abstinens, et imperiali scemate extrinsecus circumdabatur. Deinde Hiberiam repugnantem per annos septem ita edomuit, ut omnia ad nutum eius fierent .

33. Obiit quoque Richardus Rotomagensis , sepulture traditus apud Fescannum,  et pro eo successit Richardus filius eius. Hic prudentissimus et gloriosus in omnibus et dilector ecclesiarum extitit. Hotho uero imperator hausu ueneni [8* 1Kb] periit sine filiis , et pro eo consanguineus eius Heinricus imperium suscepit [9* 1Kb] . Siquidem Arbertus  1Kb] Colonie archiepiscopus [10* 1Kb] , expirante Hotone in partes Capue, sceptrum et coronam cum lancea sacra secum afferens, ab Hainrico insidiis circumuentus captus est, et imperatoris priuatus ornamentis  1Kb] .

34. Quibus temporibus Aldebertus comes supradictus  Petragoricensis, filius Bosonis uetuli ex sorore Bernardi supradicti nomine Emma, ad urbem Pictauis bellum intulit, et uictor extitit [11* 1Kb] , pro eo  maxime quia inconsulto antequam deberent ciues ei  bellum intulerunt. Urbem quoque Turonis obsidione affectam in deditionem accepit, et Fulchoni comiti Andegauensi donauit; sed ille ingenio doloso [1* 1Kb] ciuium amisit post paululum, et iterum Odo Campanensis eam recuperauit [2* 1Kb] . Dux uero Willelmus in monastico habitu seculum derelinquens, humatus est apud monasterium sancti Maxentii , et principatum post eum strenuissime administrauit Willelmus filius eius. Et Aldebertus, Gentiaco capto castro et destructo, itemque a Willelmo [3* 1Kb] reedificatum dum id ipsum obsedisset, et secundo destrueretur, et securus [4* 1Kb] circumequitaret ut iam uictor, ictu sagitte mortuus et Sancto Carrofo conditus est; et surrexit pro eo Boso frater eius. [Tunc Willelmus, accepta in matrimonio Adalmode coniuge suprascripti  Aldeberti [124 1Kb] ] Rotbertum regem accersiuit ad capiendum castrum Bellacum, quod tenebat Boso [5* 1Kb] . Omnis Frantia bellatrix eo conflixit [6* 1Kb] , sed frustrata post multos dies cum suo rege recessit. Ipso tempore dum obsessum esset Widonis uicecomitis Procia  castrum a duce supradicto [7* 1Kb] cum ualida manu, Wido [8* 1Kb] obsessores bello appetit, et de eis magnam [125 1Kb] stragem dedit uictor , obsidionemque disrumpit [126 1Kb] .

35. Arnaldus autem comes Engolismensis, pro Dei timore facto habitaculo monachorum in ecclesia Buxensi sancti Amancii  , et ibi misso reuerendo abbate nomine Francone, in aula sancti Eparchii factus monacus, sepultus est 4 Non. Mar. iuxta patrem [9* 1Kb] suum. Et episcopus Aldegerius Lemouice  [10* 1Kb] cum pretiosioribus indumentis sacerdotalibus ex aula sancti Marcialis abiit Franciam, et ibi uita priuatus , sepultus est apud Sanctum Dionisium, et pro sepultura sua contulit pretiosa que asportauerat a Sancto Marciale ornamenta.  Successit pontifex Alduinus, frater eius, per manum Willelmi ducis, consecratusque est Engolisme ab [11* 1Kb] episcopo Hugone. Arnaldus supradictus successorem sibi comitem reliquid Engolisme Willelmum filium suum. Preterea Fulcaldus  episcopus per 12 annos uiuens, Rannulfum successorem accepit . Quo episcopo existente per nouem annos et mortuo [12* 1Kb] , supradictus Hugo episcopatum per 20 annos optinuit , et [13* 1Kb] post eum Grimoardus, deinde [14* 1Kb] domnus Roho antistes gloriosus Engolisme refulsit  . His diebus pestilentia ignis super Lemouicinos exarsit. Corpora enim uirorum et mulierum supra numerum inuisibili igne depascebantur, et ubique planctus terram replebat . Gosfridus ergo abbas  sancti Marcialis, qui successerat Wigoni, et Alduinus episcopus, habito consilio cum duce Willelmo, triduanum ieiunium Lemouicino indicunt. Tunc omnes Aquitanie episcopi in unum Lemouice congregati sunt, corpora quoque et reliquie sanctorum undecumque sollempniter aduecte sunt ibi, et corpus sancti Marcialis patroni [127 1Kb] Gallie de sepulchre leuatum est, unde leticia inmensa omnes repleti sunt, et omnis infirmitas ubique cessauit, pactumque pacis et iusticia a duce et principibus uicissim [128 1Kb] federata est. Alduinus autem episcopus monasterium sancti Stephani Agentense  , quod Hildegarius ornate disposuerat in magna caterua monachorum, per triennium antequam moreretur [15* 1Kb] destruxit, et canonicos ibi restituit. Hac de noxa Lemouicam  intra urbem monachos in ecclesia sancti Martini regule subditos adgregare curauit. Sepe idem Alduinus pro nequicia populi [16* 1Kb] nouam obseruantiam constituit, scilicet ecclesias et monasteria cessare a diuino cultu et sancto sacrificio, et populum quasi  paganum a diuinis laudibus cessare, et hanc obseruantiam excommunionem censebat. Idem antistes, dum populus in quadragesima Euauno sua diocesi fame periclitaretur, ne mortem pro fame incurreret, indixit esum carnium, et ab omnibus illius oppidi esca sumpte sunt carnes; quibus penitentiam antistes ipse postmodum suasit. Frater uero eius Wido uicecomes Lemouicensis, dum comes Boso Romam abiret, nata occasione castrum extruxit a nouo contra Brantosmense monasterium. Nec mora, reuerso Bosone commissoque prelio [1* 1Kb] , Boso uictor castrum destruxit, multusque sanguis in eo bello effusus est, et Wido uulneratus fuga lapsus est.

36. His temporibus episcopus Grimoardus, datis muneribus, a Willelmo comite sancti Eparchii monasterium  expeciit et sibi uindicauit, et per multos annos sine abbate manere fecit [2* 1Kb] . Omnes enim comites Engolisme a temporibus Childeberti regis Francorum, quo ipse locus fundatus est, aduocati eius et defensores extitisse noscuntur et prouisores, habentes pro offitio defensoris in beneficio uillam Banconiam. Tunc memoratus episcopus Aimerico germano suo duci Moxedanensi donauit in possessionem monasterium Tomolatense, quod actenus semper fuerat in dominio cenobii Engolismensis. Situmque est in territorio Petragoricensi, habens ecclesiam in honore genitricis Dei, ubi uelut in proprio iure paterno sepulti sunt Felix Aureolus Petragoricensis comes, pater sancti Eparchii, et 3* 1Kb] Principia mater eiusdem confessoris. Post non multos  annos supradictus Aymericus ipsum locum dedit in beneficio ducibus suis, qui uocantur Infernales, et ita penitus ipsa possessio alienata est a iure antiquo sancti Eparchii. Processu temporis Wido uicecomes, capto Grimoardo episcopo, pro monasterio Brantosmense, quod ab eo in munere exposcebat, tenuit eum in carcere in turre Lemouice. Et dimissus iuxta conditionem Widonis, Romam adiit, Girbertum papam interpellauit. Ibi Wido euocatus est ad iudicium coram papa . Et cum ipso sacratissimo die Pasche causa uentilata esset, et a senatu prolata sentencia iudicatum esset, ut omnis qui episcopum capit ad colla indomitorum equorum ligatus [130 1Kb] pedibus disrumpatur et demum  a feris dilaceretur, traditus mox est episcopo Grimoardo  ad custodiendum, post diem tercium tradendus ad penam. Sed hi duo inter se concordantes, amici facti sunt, et ante diem condictum clam Roma egressi, reuersi sunt ad propria.

37. Hainricus uero imperator cum Langobardos sibi repperiret contrarios, misso  Rodulfo rege Burgundie [4* 1Kb] , Papiam obsedit et incendio tradidit, et palatium in ea sibi edificauit, et rebellantes sibi seruire cegit . Duces quoque Grecorum cum partes eius inuaderent, ordinata expeditione oras Appulie penetrans, tot dies expugnando ciuitates eorum ibi exegit, usquequo pestilentia exercitus eius laboraret  sicque reuerteretur . Hic in terra Teodisca a nouo ciuitatem edificauit uocabulo Benburg, quam Benedictus papa in  honore Dei genitricis consecrauit, et parrechias in circuitu ex paganorum uicis et oppidis, dum conuerterentur, attitulauit ad illam. Hic Cluniacensi cenobio contulit dona, sceptrum aureum, speram auream, uestimentum imperiale aureum, coronam auream, crucifixum aureum, pensantia [131 1Kb] simul libras 100, et alia multa; et cum Odilone abbate eiusdem loci crebrius colloquium familiare exercebat, et in aula palatii sui eum pre omnibus ducebat  .

38. Per hec tempora Ermengaudus comes Irgeldensis  post copiosos triumphos de Mauris et Sarracenis prelio inito ultimo, innumerabilem stragem Sarracenorum perficiens, dum uictor regreditur [132 1Kb] , alium exercitum Maurorum offendit uenientem.  Quem cum paucis suorum lassis persequens, multos eorum occidit, et ipse cecidit . Caput eius Sarraceni pro magno thesauro secum asportauerunt. Quod aromatizatum rex eorum auro cooperuit et secum in preliis semper ferebat causa uictorie [133 1Kb] .

39. Interea summe philosophie abbas sancti Benedicti Floriacensis super Ligerim loci, nomine Abbo, Wasconiam iter faciens, per Engolismam transiens, mense Nouembri in monasterio beati Eparchii hospitatus est. ueniensque ad Sanctum Petrum Regulatensis  ecclesie, que est possessio sancti Benedicti Francorum cenobii, ibi tumultu Wasconum occisus est; ibi sepultus, miraculis  clarescere cepit . uirga eius pastoralis  remissa est Frantiam. Bernardus Wasconie dux necem tanti uiri de interfectoribus eius puniuit, alios suspendio, alios flammis tradens, et omnem illam possessionem Regulatensem [1* 1Kb] , que ante in lite inuadentium erat, sine lite dehinc monachis Francis sancti Benedicti parauit uindicandam. Rex autem Rotbertus pro defuncto ordinauit abbatem Gauzlenum, licet repugnarent monachi, nolentes sibi preesse filium scorti. Erat enim ipse nobilissimi Francorum principis  filius manzer, a puero in monasterio sancti Benedicti nutritus. Quem etiam rex supra scriptus archiepiscopum Bituricensibus fecit postea post mortem Dacberti archiepiscopi. Sed et ipsi quinquennio sedicionem agentes, noluerunt eum in ciuitatem recipere, dicentes una uoce:  Non decet dominari Ecclesie filium scorti. Postmodum tamen [2* 1Kb] regis uoluntas preualuit, et Dei nutu in sede susceptus est . At Bernardo insidiis muliebribus [135 1Kb] , maleficis artibus corpore fatescente, uite priuato, Santius, frater eius, dux Wasconum extitit. Ex defuncta coniuge Willelmi ducis [3* 1Kb] , ex qua susceperat filium Willelmum, idem dux sororem Santii Briscam in uxorem copulauit sibi, que ei Odonem genuit filium.

40. Per idem tempus mortuo Gosfrido abbate sancti Marciatis , et succedente pro eo Adalbaldo regularis meriti, et Widone et Alduino episcopo fratre eius reuertentibus propere ab Hierosolimis, sepulchrum sancti Eparchii clarere innumeris cepit miraculis plus solito. Et uisio manifesta  patefacta est Fulcherio abbati sancti Carrofi et monachis, ut sanctum lignum crucis ad tumulum deferrent beati Eparchii. Quod conuentu solempni peractum est, et abbate Raginoldo Engolismensi procurante, exceptum est sanctum lignum in basilica beati Eparchii in die eius festiuitatis, die primo mensis Iulii; et adimpletis, que diuina ordinauerat pietas, monachi sancti Carrofi ualedicentes fratribus Engolismensibus, cum sancto ligno gloriose remeant [4* 1Kb] .

41. Comes denique Engolisme Willelmus, copulata sibi in coniugio Girberga, sorore comitis 5* 1Kb]  Fulconis, filios ex ea suscepit Hilduinum et Gosfridum.  Dux uero Aquitanorum, comes Pictauinus, iam dictus Willelmus gloriosissimus et potentissimus, extitit cunctis amabilis, consilio magnus, prudencia conspicuus, in dando liberalissimus, defensor pauperum, pater monachorum, edificator et amator ecclesiarum, et precipue amator sancte Ecclesie Romane. Cui a iuuentute consuetudo fuit, ut semper omni anno ad limina apostolorum Romam properaret, et eo quo Romam non properabat anno, ad Sanctum Iacobum Gallicie reconpensaret iter deuotum. Et quocumque iter ageret, uel conuentum publicum exerceret, potius rex quam esse dux putabatur, honestate et claritudine qua affluebat honoris. Non solum uero omnem Aquitaniam suo subiecit imperio, ut nemo contra eum leuare manum  auderet, uerum etiam regem [6* 1Kb] Francorum sibi habuit complacitum. Immo Hispanie regem Adefonsum, regemque Nauarre Santium, nec non et regem Danamarchorum et Anglorum nomine Canotum, ita sibi summo fauore deuinxerat, ut singulis annis legationes eorum exciperet pretiosis cum muneribus  , ipseque pretiosiora eis remitteret munera. Cum imperatore Hainrico ita amiciciis copulatus est, ut muneribus alterutrum se honorarent. Inter multiplicia denique munera dux Willelmus ingentem ex auro purissimo ensem direxit ei, in quo ense littere signabantur legentes: Hainricus imperator cesar augustus. Romani pontifices eum uenientem Romam sic reuerenter excipiebant, acsi esset eorum augustus, omnisque Romanus senatus patrem  eum sibi adclamabat. Cumque comitem Andegauensem Fulchonem in manibus suis commendatum haberet, concesserat ei pro beneficio Losdunum  cum aliis nonnullis castris in Pictauorum solo, Santonas quoque cum quibusdam castellis. Idem dux si clericum sapientia ornatum uideret, summo eum excolebat. Unde Rainaldum, cognomento Platonem, monachum pro sapientie ornatu prefecit abbatem ex cenobio sancti Maxentii. Episcopum quoque Carnotis Fulbertum, sapientia cumptum, a Frantia euocatum donauit thesauraria sancti Hylarii  , et penes se reuerendum exhibuit. Aliquando esse  uix inueniebatur sine aliquo episcoporum. Monasterio  Lemouicensi beati Marcialis dedit ecclesiam in Alniensi  , quam et pater eius eidem monasterio ante dederat, scilicet Anesio, que est in honore sancti Petri. Cenobio Cluniacensi, et cenobio sancti Michelis [136 1Kb] ad [137 1Kb] Clusam  in Italia, et multis aliis per Burgundiam et Aquitaniam monasteriis Dei, iuxta oram maritimam plura in reditibus dona terrarum ad copiam supplementi seruorum Christi delegauit. Amplectebatur [138 1Kb] maximo affectu honoris [139 1Kb] regulares monachos et abbates, et eorum consiliis nitebatur in administratione regni. Unde et domnum Odilonem, Cluniaci abbatem, copiosis muneribus sibi attraxit, contemplatus in eo templum Spiritus sancti [1* 1Kb] , cenobiaque sue ditionis nonnulla eiusdem magisterio tradidit. Fecit idem dux a nouo  cenobium nobile Malliacense  territorio Pictauensi . Itemque ingens cenobium Burguliense  in cespite Andegauensi, in fundo proprio, una cum matre sua Emma [140 1Kb] , sorore Odonis Campanensis. In quibus cenobiis regulares monachos adgregauit plures, qui die noctuque Deo laudes persoluerent, eisque ordinauit feruentissimum in sancto proposito et discipline celestis fortissimam columpnam abbatem Theodelinum [2* 1Kb] . Sane multoties, qui ei rebellare conati sunt Aquitanici primores, omnes uel edomiti uel prostrati sunt. Unde cum obsideret Rocameltim  comes Boso uicinum Sancto Carrofo, cum multitudine fortium contra eum aciem struxit, et, commisso bello, dux [3* 1Kb] uictor extitit; et, repetita obsidione [4* 1Kb] , ui castrum cepit.  Habebat secum magni consilii uirum, comitem Engolisme Willelmum, cuius maxime consilio pendebat. Qui ita se inuicem dilexerunt semper, ut esset eis [5* 1Kb] anima una. Blauiam  denique castrum cum expugnaret comes Engolismensis, ducem ipsum secum habuit, et magna fortitudine ipsum castrum accepit, et a duce ipso accepit in beneficio hec [6* 1Kb] : uicecomitatum Mellensem et Oenacensem et Rocacardensem honoremque  Cabannensem et Confolentis, Rofiacum quoque, et multa alia [7* 1Kb] .

42. His temporibus Alduinus episcopus, adducto secum duce Willelmo, extruxit castrum Belloiocum  secus monasterium sancti Iuniani contra Iordanum  principem Cabannensem. Reuersoque duce, Iordanus preparatur cum electis uel ad castrum expugnandum, uel episcopum debellandum. Episcopus, adgregata armatorum immanitate, habito in auxilio fratre Widone, occurrit ei, et graue ortum est prelium tempore durioris hiemis. Plurimus sanguis effusus [8* 1Kb] ; uictor Iordanus cum pluribus principibus captis reuertitur. Iamque securus, casu ab ignoto milite [9* 1Kb] impetitus a tergo, percussus interit; et qui a suis capti tenebantur, mox pro eo confossi telis, animas emiserunt. Pro quibus grauior luctus extitit, quam antea pro in bello prostratis fuerat. Iordanus quoque, manzer frater defuncti, post modicum captum fratrem episcopi Aymiricum tandiu uinculatum tenuit, quousque castellum destrueretur supra  memoratum.

43. Per hos dies Gosfridus, abbas sancti Marcialis, successor Adalbaldi, accito Bosone comite, cum militari magna manu [10* 1Kb] corpus sancti Walerici ab ecclesia, que iniuste sancto Marciali abstollebatur a quibusdam principibus [11* 1Kb] , secum detulit Lemouicam. Ubi tandiu reliquias eiusdem confessoris [12* 1Kb] tenuit, quoad cognoscerent et exhiberent principes malefactores rectitudinem sancti Marcialis. Sicque possessione [13* 1Kb] recuperata, restitutum est sanctum corpus supradicto loco, et in presentia Willelmi ducis [14* 1Kb] monastica ibi est ordinata disciplina.

44. His diebus uicecomitissa Lemouice Emma circa festiuitatem apostolorum et sancti Marcialis oratum abiit ad Sanctum Michelem Heremum, et  noctu ibi a Normannis captiuata, per tres annos exul trans mare est retenta. Ex thesauro sancti Marcialis infinita auri et argenti pondera pro redemptione eius data sunt, simulque imago aurea sancti archangeli, et alia copiosa ornamenta, que omnia Normanni auferentes, mentita fide mulierem non reddiderunt, donec post multos dies Richardus comes Rotomagensis eam ingeniose per legatos ultramarinos adquireret et uiro suo Widoni liberam redderet.

45. Bosone interea comite ueneficiis uxoris sue necato, et Petragorice sepulto, et urbe ipsa a Willelmo  duce capta, tutor filiorum eius et nepotis fuit  idem dux. Et filio Bosonis Helie concessa urbe Petragorica, Bernardo filio Hildeberti  reddidit marcham. Et donec uiriles annos attingeret etas Bernardi, iniunxit eam regendam fortissimis principibus, duobus germanis, Petro abbati Scotoriensium canonicorum  , et Umberto Druto. Quorum pater Abbo Drutus castrum Bellacum  contra regem Rotbertum fortissime defendit [1* 1Kb] . A quibus duobus fortissime marcha defensa est, quousque Unbertus obiret. Petrus abbas singularem principatum optinens, habebat sibi fidelissimum profundissimi consilii Ainardum prepositum [2* 1Kb] , habentem duos fratres Abbonem et Raimundum, strenuissimos duces, corpore robustos, animo bellicosos, quorum sororem Aldeardem accepit in matrimonium Raimundus Cabannensis,  abnepos  Turpionis episcopi, frater Adalberti decani incliti et prepositi ex monasterio sancti Marcialis; genuitque ex ea filium Ademarum Engolismensem [141 1Kb] monachum, qui hec scripsit. uiuente enim supradicto Ainardo, abbas [142 1Kb] Petrus rem publicam optime amministrauit, et inuidos sue glorie conpressit. Nam eo Rome mortuo, et Raimundo fratre eius Hierosolime defuncto, et Abbone infirmitate grauato, inclitus Petrus, neminem fidelem consiliarium habens, dum ad suum temere facit arbitrium omnia, et inter suos terribilis ut leo uidetur, castrum proprium Mortemarense concremat, contradicente consilio suorum, et huius rei occasione propinquis eius et principibus marchionibus cum Bernardo comite et Willelmo duce, quasi tirannidem  presumeret, in eum insurgentibus, paulatim ex potestate marchionum eiectus est. Qui a Hierosolima reuersus, in basilica sancti Stephani Lemouice sedis pristinum honorem continens, et ecclesiarum et uillarum multa possessione ex paterna fruens hereditate, et magne caterue militum, qui eius beneficia habent, imperans, a curis secularibus magna ex parte ereptus, et liberius Deo uacat, et maiori quam ante securitate et gloria pollet  .

46. His temporibus  signa in astris, siccitates noxie, nimie pluuie, nimie pestes, et grauissime fames, defectiones multe solis et lune apparuerunt, et uinzenna fluuius  per tres  noctes aruit Lemouice per duo milia. Et supradictus  monachus Ademarus, qui tunc cum auunculo suo inclito Rotgerio Lemouicas degebat in monasterio sancti Marcialis, experrectus in tempesta noctis, dum foris astra suspiceret, uidit in austrum in altitudine celi magnum crucifixum in ipso celo [3* 1Kb] et Domini pendentem figuram in cruce, multo flumine lacrimarum inlacrimantem [4* 1Kb] . Ipse autem qui hec uidit attonitus nichil aliud potuit agere quam lacrimas ab oculis profundere. uidit uero tam ipsam crucem quam figuram crucifixi colore igneo et nimis sanguineo totam per dimidiam noctis horam, quousque celo sese clauderet. Et quod uidit semper in corde celauit, quousque hic scripsit testisque est Dominus, quod hec uidit.

47. Eo anno Hilduinus  episcopus Iudeos  Lemouice ad baptismum conpulit, lege prolata, ut aut christiani essent, aut de [143 1Kb] ciuitate recederent, et per unum mensem doctores diuinos iussit disputare cum Iudeis, ut eos ad fidem cogerent [5* 1Kb] ; et tres uel quatuor Iudei Christiani facti sunt. Cetera autem multitudo per alias ciuitates diffugere cum uxoribus, liberis, festinauit [6* 1Kb] . Ipso anno sepulchrum Domini Hierosolimis confractum est a paganis [7* 1Kb] 3 Kalendas Octobris 1010, anno ab incarnatione eius. Nam Iudei occidentales 8* 1Kb] epistolas miserunt in Orientem  , accusantes christianos, mandantes exercitus Occidentalium [9* 1Kb] super Sarracenos orientales commotos esse. Tunc Nabuchodonosor Babilonie  , quem uocant Admiratum, concitatus suasu Sarracenorum [10* 1Kb] in iram, magnam  afflictionem super christianos exercuit, data lege, ut quicumque christiani de sua potestate nollent fieri Sarraceni, aut confiscarentur aut interficerentur. Unde factum est, ut innumerabiles christianorum [11* 1Kb] facultates suas pro nichilo ducerent; sed morte nemo dignus pro Christo fuit nisi patriarcha Hierosolimorum, qui uariis suppliciis occisus est, et duo adolescentes germani in Egypto, qui decollati sunt, et multis clarescunt miraculis. Nam ecclesie sanctorum subuerse sunt [12* 1Kb] , et peccatis nostris promerentibus, basilica sepulchri Domini usque ad solum diruta. Lapidem monumenti cum nullatenus possent comminuere, ignem copiosum superadiiciunt, sed  quasi adamans immobilis mansit et solidus. Bethleemiticam  ecclesiam, ubi Christus natus est, cum niterentur destruere, apparuit eis lux fulgurans subito, et omnis eorum multitudo corruens exspirauit, et ecclesia 1* 1Kb] intacta remansit. Ad monasterium quoque montis Sinai [2* 1Kb] decem milia Sarracenorum armatorum uenientes destruendum, longe quatuor milibus conspiciunt totum montem ardere et flammas usque in celum ferri, et cuncta ibi posita cum hominibus manere illesa. Quod cum renunciassent regi Babilonio, penitencia ductus tam ipse quam populus Sarracenus, ualde doluerunt de his que contra christianos egissent, et data preceptione, iussit reedificari basilicam sepulchri gloriosi. Tamen redincepta basilica, non fuit amplius similis priori nec pulchritudine nec magnitudine,  quam Helena mater Constantini regali sumptu perfecerat. Mox e uestigio super omnem terram Sarracenorum fames incanduit per tres annos, et innumerabilis eorum multitudo fame mortua est, ita ut platee et deserta cadaueribus [146 1Kb] replerentur, et fierent homines cibum et sepultura feris et auibus. Secuta est eos gladii uastitas. Nam gentes Arabie super terram eorum diffuse sunt, et qui remanserant fame, gladiis interierunt. Captus est ab eis rex Babilonius, qui se contra Deum erexerat in superbiam, et uiuus, uentre secto, uisceribus extractis [3* 1Kb] , mortuus est. uenter eius lapidibus oppletus, consutus est, et cadauer, ligato plumbo ad collum, in mare demersum est.

48. Eo anno Rodulfus Petragoricensis episcopus ab  Hierosolimis rediens [4* 1Kb] , obiit Petragorice, et successit pro eo Arnaldus. Qui apud Sanctum Benedictum Nantolio  consecratus est [5* 1Kb] a Siguino Burdegale archiepiscopo [6* 1Kb] . Tunc Gauzbertus, princeps castri Malamortensis, captus ab Eblo uicecomite Combornis, retrusus in castro fortissimo Melurensi, Deo uolente a suis rusticis 7* 1Kb] , castro expugnato et mox capto, ereptus est, et castrum destructum [8* 1Kb] est. Et Hierosolimam pergens, defunctus est [9* 1Kb] , et miraculis post mortem clarescere cepit. Erat enim ualde ecclesiasticus, et honeste se agebat.

49. Circa hoc tempus Alduinus episcopus, acceptis  pretiosioribus sancti Marcialis ornamentis et uestimentis,  et multa affluentia argenti, quia in manu sua abbatiam habebat emptam a Widone, properauit ante quadragesimam cum Willelmo duce Romam, et in tristicia monachos sancti Marcialis reliquid. Mox eo recedente, ad sepulchrum beati Marcialis plurima ceperunt choruscare miracula, que leticiam monachis et cuncte Aquitanie plenam ingesserunt. Nam nobilissimi Aquitanorum et Francorum principum atque Italorum eo anno Lemouice pascha cum frequentia sancti Marcialis gloriose celebrauerunt. Reuersus episcopus basilicam sedis sancti Stephani, quam sanctus Marcialis dedicauerat, destruendam et amplificandam disposuit, et lineas ad fundamenta [147 1Kb] iecit, ut post dies 15 insisteret operi. Abiensque inde ad ecclesiam Agento   supradictam [10* 1Kb] , ibi spiritum exalauit  Delatum est corpus eius Lemouicam, apud sedem uigiliis obseruatum, apud Sanctum Martinum sepultum. Successit pro eo reuerentissimus Geraldus, nepos eius. Consecratus et Pictauis apud Sanctum Hylarium [11* 1Kb] a Siguino archiepiscopo. Non enim potuit esse Gauzlenus Bituricensis archiepiscopus, quia necdum receptus erat in sede Biturica. Habuit tamen ibi missos suos ex sancti Benedicti monachis. Simul interfuerunt episcopi Gislebertus Pictauensis, Arnaldus Petragoricensis, Islo Santonicensis, Grimoardus Engolismensis. Post benedictionem 12* 1Kb] comitati sunt eum usque Lemouicam Arnaldus et Grimoardus episcopi. Primum ad Sanctum Marcialem uenerunt simul [13* 1Kb] , et recepti sunt a monachis.  Inde monachi eos duxerunt cum antiphonis usque ad ecclesiam Cairensem  . Ibi in cathedra sedit, et humeris populi uectus, canonicis antiphonas concinentibus, textum Euangelii a Grimoardo episcopo legendum sumpsit, et ita benedicens dextera assidue, ad hostium basilice sancti Stephani cum gloria deductus est. Grimoardus tradidit ei portas ecclesie, Arnaldus cordas signorum, et ambo in sede sancti Marcialis intronizauerunt eum, et clara uoce, Te Deum laudamus, Arnaldus episcopus intonuit. Episcopum sedentem osculati sunt omnes; deinde missam celebrauerunt de martirio sancti  Theodori, cuius festiuitas ipso die  agebatur.  Per dies septem indutus processit stola sanctificata cum indumentis [1* 1Kb] et cappa Romana, absque capsula [2* 1Kb] , et per eosdem continuos dies missam [3* 1Kb] celebrauit [4* 1Kb] . Tune abbas Gosfridus basilicam regalem maiori opere cepit renouare  1Kb] . Quadragesima uero media  cum nocturnis uigiliis multitudo maxima in eandem aulam ad tumulum beati Marcialis properantes intrarent, uiri cum mulieribus plus 50 inuicem conculcati intra ecclesiam expirauerunt, et die crastina sepulti sunt. Episcopus Geraldus Romam abierat; ideo per Arnaldum missum est episcopum, qui [5* 1Kb] cum aqua episcopali ecclesiam reconciliauit. Paulo post exorti sunt per Aquitaniam Manichei, seducentes plebem. Negabant baptismum et crucem et quicquid sane  doctrine est. Abstinentes a cibis, quasi monachi apparebant, et castitatem simulabant, sed inter se ipsos omnem luxuriam exercebant, et nuncii antichristi erant, multosque a fide exorbitare fecerunt.

50. Per hoc tempus Willelmus, cognomine Buccauncta, comes Matisconensis [6* 1Kb] , castellum edificauit contra Cluniacense [149 1Kb] monasterium propter superandum Hugonem comitem. Pro qua re eum diuina censura percussit, ut nullo modo deinceps ereptus gressum ageret. Et paucis interpositis diebus, Hugo comes subito ipsum castrum ui cepit atque solo cequauit. Defuncto Gosfrido abbate , Hugo ei successit; sed episcopus Geraldus aduersus ei exstitit, prohibens ei dare consecrationem causa zeli, quia non poterat uindicare sibi abbatiam; ideo per  biennium seditio non minima fuit ciuilis, donec ratione erubescens [150 1Kb] episcopus domno Hugoni assensit. Et episcopus, quia thesaurarius Sancti Hilarii erat, dum ante festiuitatem omnium sanctorum Pictauis iret, in Sancto Carrofo egrotans, intra 15 dies obiit , et ibi sepultus est. Ad caput eius tabula plumbea posita est ita scripta: Hic requiescit Geraldus episcopus Lemouice, obiit 3 Idus Nouembris. Prefuit eidem sedi 8 annis. Post mortem eius successit Iordanus episcopus.

51. Per hos annos Odo, princeps Dolensis  ,  ui et ingenio cepit castrum Argentomum  , et ab eo uicecomitem Widonem expulsit. Idem Odo iuxta Masciacum  monasterium castrum edificauit, quod rex Rotbertus expugnans capere nequiuit; et sic frustratus recessit. His temporibus basilica sancti Martini Turonica, ab Arueo thesaurario magno cultu inchoata, ad finem perducta, et corpore sancti Martini subleuato, cum gloria magna consecrata est in honore 12 apostolorum. His etiam temporibus ecclesia sancti Petri sedis Engolismensis dedicata est a tribus episcopis, a Siguino monacho Burdegalensi, a Grimoardo et Islone fratre [7* 1Kb] eius. Quibus temporibus ecclesia sancte Resurectionis ante basilicam beati Eparchii terre motu [8* 1Kb] subuersa est, et ibidem clocarium inceptum est. Gisleberto  quoque Pictauino episcopo reuerentissimo diem claudente , et Malliacensi monasterio humato, succedit Isembertus episcopus.

52. His diebus, in parasceue, post crucem adoratam Roma terre motu et nimio turbine periclitata est. Et confestim quidam Iudeorum [9* 1Kb] intimauit domno pape, quia ea hora deludebant sinagoge Iudeorum Crucifixi figuram. Quod Benedictus  papa sollicite inquirens et comperiens, mox auctores sceleris capitali sententia dampnauit. Quibus decollatis, furor uentorum cessauit. Quo tempore Hugo, capellanus Aimerici uicecomitis Rocacardensis, cum eodem seniore suo Tholose in pascha adfuit, et colaphum Iudeo, sicut illic omni pascha semper moris est, inposuit, et cerebrum ilico et oculos ex capite  perfido ad terram effudit; et statim mortuus, a sinagoga Iudeorum de basilica sancti Stephani elatus, sepulture datus est. Quo tempore Cordubenses Mauri per mare Gallicum subito cum multa classi Narbone per noctem appulerunt, et summo diluculo cum armis in circuitu ciuitatis sese effuderunt; et sicut ipsi nobis retulerunt [10* 1Kb] , sortilogium eorum eis promiserat, prospere acturos et Narbonam capturos. At christiani quantotius corpus et sanguinem Dei a sacerdotibus accipientes communicauerunt, et preparantes se ad mortem, bello inuaserunt Sarracenos,  et uictoria potiti sunt, omnesque aut morte aut captiuitate cum nauibus et multis spoliis eorum retinuerunt, et captiuos aut uendiderunt aut seruire fecerunt, et Sancto Marciali Lemouice uiginti Mauros corpore enormes transmiserunt dono muneris. Ex quibus abbas Gosfridus duos retinuit in seruitute, ceteros diuisit per principes peregrinos, qui de partibus diuersis Lemouicam conuenerant. Loquela eorum nequaquam erat Sarracenisca, sed more catulorum loquentes, glatire uidebantur.

53. Eo tempore infinita multitudo Normannorum ex Danamarcha et Iresca regione cum classe [153 1Kb] innumera appulerunt portum Aquitanicum. Et, sicut parentes egerant, conati sunt omnem Aquitaniam desertare et captiuare. Itaque dux fortissimus Willelmus  mandat ubique per episcopos, ut suaderent plebem Domini auxilium cum ieiuniis et letaniis implorare. Ipse uero congregata manu ualida electorum, mense Augusto, imminente iam nocte, circa litus maris secus eos castra disposuit. Pagani uidentes tantam multitudinem, terrore conpulsi, tota nocte minutas scrobes per circuitum [154 1Kb] foderunt et cespitibus operuerunt, ut ignorantes equites ibi ruerent. Itaque mane primo incautus exercitus, cum duce prima frontis acie precurrente, equo super paganos frena laxans, mox per scrobes dilabitur. Et ruentibus equis cum sessoribus armorum pondere grauatis, pagani multos capiunt; et nouissimi [155 1Kb] exercitus, tarde cauentes dolum, equis dissiliunt. Ipse dux, equo scrobem offendens, in preceps uenit,  et armis oneratus iamiam deciderat in manum aduersariorum, nisi, Deo, qui eum semper custodit, robur et mentem ei ministrante, magno impetu saltum daret et uelocissimo cursu sese redderet suis. Mox intermissum est bellum causa captorum, ne interimerentur; erant enim ex nobilioribus. Cum eo die ab utrisque nutaretur, sequenti nocte, plenitudine maris inuitante, cum captis concite pagani nauibus insiliunt, et auxilio pelagi liberantur, nec amplius fines illos inquietarunt [156 1Kb] . Dux autem pro captis infinita pondera argenti misit, et unumquemque pensans argento redemit hominem.

54. Fuit dux iste a puericia doctus litteris, et satis noticiam scripturarum habuit. Librorum copiam in palatio suo seruauit, et si forte a tumultu uacaret,  lectioni per se ipsum operam dabat. Longioribus noctibus elucubrans in libris, donec somno uinceretur. Hoc Hludouicus imperator, hoc pater eius Magnus Karolus assuescebant. Theodosius [1* 1Kb] quoque  uictor augustus in aula palatii non modo legendo, uerum et scribendo creberrime exercitabatur  1Kb] . Nam Octauianus Cesar Augustus post lectionem propria manu prelia sua et gesta Romanorum et alia queque non segnis scribebat  .

55. His temporibus Normanni supradicti, quod patres eorum numquam ausi sunt facere, cum innumera classe Hiberniam insulam, que et Hirlanda dicitur, ingressi sunt una cum uxoribus et liberis et captiuis christianis, quos fecerant sibi seruos, ut, Hirlandis extinctis, ipsi pro eis inhabitarent opulentissimam [157 1Kb] terram. Que 12 ciuitates cum amplissimis episcopatibus et unum regem habet et propriam linguam, sed Latinas litteras. Quam sanctus Patricius Romanus ad fidem conuertit, et ibi  primus prefuit episcopus; que undique mari circumcincta est. Ibi solsticialis brumalis dies uix duarum est horarum, et solsticialis estiua nox eiusdem paruitatis. Consertum est ergo prelium per triduum incessanter, et Normannorum nullus uiuus euasit. Uxores eorum cum paruulis sese cuncte in mare precipites suffocarunt. Qui uiui eapti sunt, feris ad laniandum [158 1Kb] proiecti sunt. Unum ex captiuis dimisit, rex uiuere, quia christianum captiuum fuisse cognouit, et cum muneribus donauit. Rex uero Canotus de Danamarcha paganus, mortuo Adalrado rege Anglorum , regnum eius dolo cepit, et reginam Anglorum in coniugium accepit, que erat soror comitis Rotomensis [159 1Kb] Richardi, et factus christianus, utraque regna tenuit, et quoscumque  potuit ex paganis de Danamarcha ad fidem Christi pertraxit [2* 1Kb] . Richardo uero comite Rotomagi, filio Richardi, Normannos gubernante, multitudo eorum cum duce Rodulfo armati Romam, et inde coniuente papa Benedicto Appuliam aggressi, cuncta deuastant . Contra quos exercitum Basilius intendit, et congressione bis et ter facta 160 1Kb] , uictores Normanni existunt. Quarto congressu cum gente Russorum  uicti et prostrati sunt et ad nichilum redacti, et innumeri ducti Constantinopolim, usque ad exitum uite in carceribus tribulati sunt. Unde exiuit prouerbium: Grecus cum carruca leporem capit. Tunc per triennium interclusa est uia Hierosolime; nam propter iram Normannorum, quicumque inuenirentur peregrini, a Grecis ligati  Constantinopolim ducebantur, et ibi carcerati affligebantur. Item Normanni, duce Rotgerio, ad occidendos paganos Hispaniam profecti  , innumeros Sarracenorum deleuerunt, et ciuitates uel castella  ab eis abstulere multa. Primo uero aduentu suo Rotgerius, Sarracenis captis, unumquemque eorum per dies singulos, uidentibus ceteris, quasi porcum per frusta [162 1Kb] diuidens, in caldariis coctum eis apponebat pro epulis, et in alia domo simulabat se comedere cum suis reliqua medietatis menbra. Postquam ita omnes percurrisset, nouissimum de custodia quasi neglegens permittebat fuge, qui hec monstra Sarracenis nunciaret [1* 1Kb] . Qua de causa timore exanimati, uicine Hispanie Sarraceni cum rege suo Museto pacem a comitissa Barzelonensi Ermensende petunt, et annuum tributum persoluere spondent. Erat enim hec uidua, et Rotgerio suam filiam in matrimonium sociauerat. Cum quibus pace facta, Rotgerius cum ulteriore Hispania decertare  cepit, et quadam die una cum [2* 1Kb] 40 solummodo christianis quingentos Sarracenorum electos in insidiis latentes offendit, cum quibus confligens, fratrem suum manzerem amisit, et tertio campum lustrans, et 3* 1Kb] plus centum aduersarios extinxit, et cum suis propria reuisit, nec ausi sunt Sarraceni persequi fugientem.

56. Per hos dies  dignatus est Dominus clarificare tempora serenissimi ducis Willelmi. In diebus suis namque caput sancti Iohannis in basilica Angeriacensi, in theca [163 1Kb] saxea turrita instar piramidis [164 1Kb] , inuentum est ab Alduino clarissimo abbate . Quod sanctum caput dicunt esse proprium baptiste Iohannis. Tunc Willelmus dux post paschales dies Roma regressus, hoc audito, repletus  est gaudio, et sanctum caput populis ostendendum decreuit. Est reconditum ipsum caput in turibulo argenteo, ubi littere leguntur: Hic requiescit caput precursoris Domini. A quo tamen uel quo tempore uel unde huc delatum, uel si precursoris Domini sit, haudquaquam fideliter patet [165 1Kb] . In gestis enim Pipini regis, cum de minoribus legatur rebus, ex hac, que ex maximis est, causa reticetur, et scriptura ex eo facta  nequaquam non futilis ab eruditis diiudicetur [4* 1Kb] . Non enim Pipinus in diebus Theophili nec tempore Wandalorum extitit, nec caput  precursoris Domini Alexandrie habitum est [5* 1Kb] . Itaque dum inuentum ostenderetur caput sancti Iohannis, omnis Aquitania et Gallia, Italia et Hispania ad famam commota, ibi occurrere certatim festinat . Rex quoque Rotbertus 6* 1Kb] ac regina, rex Nauarre, dux Wasconie Sancius, Odo Campanensis, comites et principes, cum episcopis et abbatibus, omnesque dignitates terrarum eo confluxere. Ubi omnes offerebant munera preciosa diuersi generis; ubi supradictus rex Francorum, oblata conca [7* 1Kb] ex auro purissimo pensante libras 30 et uestibus preciosis [8* 1Kb] ad ornatum ecclesie, a Willelmo duce reuerenter susceptus [9* 1Kb] , Franciam reuersus est. Ultra omnem felicitatem et gloriam uidebatur concursus psallentium cum reliquiis sanctorum canonicorum,  monachorum, undecumque ad memoriam sancti precursoris festinantium. Inter que reliquie principis summi, qui pater est Aquitanorum et primus Galliarum spermologus, uidelicet beati apostoli Marcialis, simul cum reliquiis sancti Stephani Lemouice sedis, illuc deferebantur. Protractis [166 1Kb] itaque sancti Marcialis in uectorio ex auro et gemmis pigneribus foris basilicam propriam, mox omnis Aquitania, que iam diu nimis pluuiis laborauerat, aduentu patris sui letificatur serenitate reddita. Cum eisdem pigneribus abbas Iosfredus atque episcopus Giraldus cum principibus numerosis et omni innumerabili populo diuerterunt in basilicam sancti Saluatoris Carrofi. Exieruntque eis obuiam monachi cum omni plebe populari [167 1Kb] miliario uno, et cum  apparatu honorifico [10* 1Kb] , antiphonas excelsa uoce intonantes, deduxerunt usque ad altare Saluatoris. Et missa celebrata, simili modo prosecuti sunt eos. Cumque in basilicam sancti precursoris intrassent, celebrauit ibi [11* 1Kb] missam episcopus Giraldus de natiuitate sancti baptiste, cum esset mensis Octuber. Canonici sancti Stephani cum monachis sancti Marcialis alternatim tropos ac laudes cecinerunt [12* 1Kb] ; et post missam episcopus cum capite sancti Iohannis benedixit populum; et sic de miraculis sancti Marcialis, que per uiam contigerant, ualde letantes,  quinto die ante festiuitatem Omnium Sanctorum reuersi sunt.---Ea tempestate sanctus Leonardus confessor in Lemouicino, et sanctus Antoninus martyr in Cadurcino miraculis coruscabant, et undique populi eo confluebant. Et gloriosus dux recogitans Dei honorem, accito Odilone sanctissimo Cluniacensi [170 1Kb] abbate, in sancti Iohannis monasterio regularem renouauit districtionem, ubi Odilo abbatem Rainaldum disposuit, defuncto [1* 1Kb] Alduino abbate. Et Rainaldo [2* 1Kb] spiritum reddente, Aimiricum pro eo domnus Odilo patrem preposuit . Item dum reliquie sancti Eparchii procederent ad sanctum precursorem, delatus est pariter baculus eiusdem confessoris. Est ipse baculus pastoralis in summitate curuatus, ad cuius similitudinem  super reliquias eiusdem sancti oris nocturnis usque sole oriente resplenduit in celo igneus [3* 1Kb] baculus, quoad uentum est ad caput sancti Iohannis, et miraculis a [171 1Kb] sancto Eparchio super infirmos sanatos peractis, cum leticia regressum est. Canonicis etiam sancti Petri sedis Egolismensis procedentibus cum reliquiis, cum subuectores earum, induti sacris tunicis, per profundum fluuium pertransissent, non senserunt aquam, sed acsi [172 1Kb] per aridam ambulassent, nullum signum aque super eos nec super uestimenta uel calciamenta eorum apparuit [4* 1Kb] . Contigit homines sancti Iohannis et Willelmi ducis in 173 1Kb] Angeriaco uico tumultuari, et uulneratus est prepositus ducis ad mortem, et aula eius ibi diruta. Tunc a primatibus maliuolis, et precipue a Fulcone  comite, qui tunc in seruitio ducis Pictauis erat, tempore quadragesime suadebatur ei destruere locum sancti Iohannis, et inde monachos eiicere, canonicos [5* 1Kb] inmittere. Et licet serenissimus princeps furore graui commotus esset pro iniuria sua, tamen suam iram et impiorum consilia uicit, et regali more cum ratione prudenti causam pacificauit. Semperque fuit seruorum Dei defensor, et Deus ei in omnibus adiutor [6* 1Kb] . Tunc casu ciuitas Pictauis combusta est, et dux sedem sancti Petri ceterasque ecclesias suumque palatium maiori decore [174 1Kb] ampliauit.

 57. Post mortem denique supradicti episcopi Giraldi  decertabant principes Lemouicenses pro episcopatu, cum Simoniaca heresi pontificatum uindicare conati. Tunc populus urbis letanias cum monachis et canonicis propter hoc peregit, et dux prudentissimus cum consiliario suo Willelmo comite Egolismensi apud Sanctum Iunianum placitum habuit ex hac causa . Adfuit ibi Wido uicecomes et omnes principes Lemouicinorum. Ibi Dei nutu elegit in episcopatus honore Iordanum prepositum ecclesie sancti Leonardi, magne nobilitatis et simplicitatis uirum. Surgens mane dux a monasterio sancti Iuniani, cum duobus episcopis Islone et Isimberto et multitudine principum, deuenit ad urbem circa horam sextam. Cui obuiam  processit omnis ciuitas gaudens, et mox properat ad basilicam regalem  , receptus a monachis [7* 1Kb] cum textu sanctorum euangeliorum et timiamatherio [8* 1Kb] , sicut semper ab eis dux solet excipi. Inde ad tumulum sancti Marcialis missam audiuit; et iuxta monasterium eo die regaliter hospitatus est. Crastino barbam electo benedici iubet et detondi, et sic ad sedem sancti Marcialis in aula sancti Stephani Iordanum deduxit, et cum baculo pastorali ibi eum gratis honore pontificali uestiuit; eratque finis Ianuarii mensis, et reuersus est Pictauis. Quadragesima superueniente dux Romam abiens, filio suo, prudentissimo adolescenti, Willelmo imperauit [175 1Kb] , ut reuertens ordinatum reperiret episcopum. Quod ille adimplere curauit, et media quadragesima [9* 1Kb]  Angeriaco ante caput sancti Iohannis [10* 1Kb] consecratus est episcopus ab Islone episcopo [11* 1Kb] et Roone  atque Arnaldo necnon et Isimberto episcopis, et a clarissime indolis Willelmo comite et Arnaldo Petragoricensi episcopo Lemouicam deductus, intronizatus est in sede sancti Marcialis . Archiepiscopus uero Bituricensis Gauzlenus, ad cuius diocesim Lemouica pertinet [12* 1Kb] , quia sine sua auctoritate consecratus est episcopus [13* 1Kb] , totum Lemouicinum excommunicauit, preter locum sancti Marcialis et que proprie ad eum pertinebant, ipsumque prohibuit ab officio suo episcopum. Qui [14* 1Kb]  satisfaciens, nudis pedibus, cum centum clericis et monachis, omnibus similiter pedibus nudis, Bituricam sedem adiit, ubi archiepiscopus cum clero eis processit obuiam, et cum honore eos deducens, quod ligauerat absoluit .

58. Interea 1* 1Kb] caput sancti Iohannis, postquam satis ostensum est populis, reseruatum est iussu Willelmi ducis, et reconditum in piramide pristina, ubi interius timiamatherio argenteo quod pendet catenulis, inclusum retinetur. His temporibus cometes uelut ensis latior et longior contra septentrionem apparuit pluribus estiuis noctibus, et per Galliam et Italiam e uestigio ciuitates, castella et monasteria igne cremata sunt plura; inter que Carrofum casu flamma conbustum est cum basilica  Saluatoris. Ecclesiam quoque sancte Crucis sedis Aurelianis et monasterium sancti Benedicti Floriacum et alia multa flamma deuorauit. Dux quoque Willelmus, semper cogitans Dei uoluntatem, regularem disciplinam restaurauit in Sancto Carrofo , eiecto Petro abbate potentissimo [2* 1Kb] , qui per Simoniacam heresim prelationem optinuerat et seculariter [3* 1Kb] locum administrabat, et subrogato Gunbaldo regulari et Dei seruo, abbate sancti Sauini [4* 1Kb] .

59. Eo tempore  10 ex canonicis sancte Crucis Aurelianis, qui uidebantur esse religiosiores aliis, probati sunt esse Manichei  . Quos rex Rotbertus, cum nollent [5* 1Kb] ad fidem reuerti, primo a gradu sacerdotii deponi, deinde ab ecclesia eliminari,  et demum igne cremari iussit. Nam ipsi decepti a quodam rustico [6* 1Kb] , qui se dicebat facere uirtutes, et puluerem ex mortuis pueris secum ferebat, de quo si quem posset communicare, mox Manicheum faciebat, adorabant diabolum, qui primo eis in Aetyopis, deinde angeli lucis figuratione apparebat, et eis multum cotidie argentum deferebat. Cuius uerbis obedientes, penitus Christum latenter respuerant, et abhominationes et crimina, que dici etiam flagitium est, in occulto exercebant, et in aperto christianos ueros se fallebant. Nihilominus apud Tolosam inuenti sunt Manichei, et ipsi destructi,  et per diuersas Occidentis partes nuntii antichristi exorti, per latibula sese occultare curabant, et quoscumque poterant uiros et mulieres subuertebant. Quidam etiam Aurelianis 7* 1Kb] canonicus cantor, nomine Theobaldus, qui mortuus erat ante triennium in illa heresi, ut perhibebant probati uiri [179 1Kb] , religiosus uisus fuerat [8* 1Kb] . Cuius corpus, postquam probatum est, eiectum est de cimiterio, iubente episcopo Odolrico, et proiectum inuium. Qui autem flammis iudicati sunt supradicti decem cum Lisoio  , quem rex ualde dilexerat propter sanctitatem, quam eum habere credebat, securi nichil ignem timebant, et a flammis se inlesos exire promittebant, et ridentes in medio ignis ligati sunt, et sine mora penitus in cinerem redacti sunt, ut nec  de ossibus residuum inueniretur eorum [9* 1Kb] .

60. Quo tempore  Aimiricus princeps Ronconiensis 180 1Kb] contra seniorem suum Willelmum comitem Egolisme, dum ipse Willelmus Rome esset, castrum Fractabotum in Sanctonico extruxit per dies resurrectionis. Promiserat ei fidelitatem super reliquias sanctorum calciamentorum [10* 1Kb] sancti Eparchii. Et quia periurus contra ipsum fuit, post paucos dies a Iosfredo, filio comitis supradicti, obuiante ferro confossus, animam sine mora reliquit. Comes uero Willelmus cum Alduino filio castrum diu obsedit, et fortiter expugnatum capiens destruxit, et post multum tempus iterum reedificauit, et filio suo Iosfredo commendauit. Guillelmus uero uicecomes Martiliacensis  et frater eius Odolricus  graui discordia decertabant cum Alduino fratre eorum propter castrum Rofiacum multo tempore. Unde factum est, ut a Willelmo comite inter se pacificarentur, et pacem ipsam pactumque conditionis super corpus sancti Eparchii eidem iurarent. Quod inter se mentiti et periurio rei, alter excecatus est, alii duo honore omni priuati sunt. Nam Willelmus et Odolricus dolo ad se euocatum Alduinum prima ebdomada pasche in traditione, postquam cum eis cenauerat et in eorum hospitio dormierat, antequam a lecto surgeret, capiunt, et linguam ei amputant, et occulos effodiunt, et ita Rofiacum recuperant.  Regressus itaque Roma Willelmus comes, tantam impietatem uindicare decreuit. Et accito duce Willelmo, Martiliacum obsedit, desolauit igne comburens, et traditoribus uitam et membra concessit, sed eos omni honore priuauit, et Alduino cecitate multato Rofiacum concessit. Et post aliquot annos, iubente eodem comite, Alduinus filius eius Martiliacum reedificauit, et ad suum opus retinuit. Idem quoque Alduinus, iubente patre, Montiniacum castrum a nouo extruxit.

61. Quo tempore  duo monachi sancti Marcialis ex primoribus, ualde religione conspicui, sanctitate preclari, sapientia fulgidi [1* 1Kb] , qui se inuicem pre omnibus diligebant, et omne monasterium due columpne sustinebant, et uelut duo candelabra  irradiabant, et iuxta se ad mensam sedebant, Rotgerius cantor et Aldebertus armarius [2* 1Kb] , in die sancto Pasche ambo per uisum uiderunt se uocari a Christo, et ipsa ebdomada laudabiliter finem uite acceperunt [3* 1Kb] . Tercius monachus sanctitate probabilis 4* 1Kb] , et mox abbas Ugo, dilectione Dei fortissimus, eos ad celestia subsecuti sunt, et succedit Odolricus abbas prudentissimus, quem consecrauit Iordanus episcopus.

62. Quibus diebus , mense Ianuario  , circa horam sextam eclipsis solis accidit per unam horam; luna quoque frequentius laborem passa est, nunc sanguinea, nunc cerulea, nunc deficiens; due quoque stelle uise sunt in austro, in signo leonis, inter se pugnare per totum autumnum,  maior et clarior ab oriente, minor ab occidente. Currebat minor quasi irascens et timens usque ad maiorem, que ad se non sinebat eam proximare, sed crine radiorum longius percussam repellebat  occidentem uersus. Tempore subsecuto defunctus est Benedictus papa , cui succedit Iohannes. Clausit diem Basilius imperator Grecorum , imperauit pro eo Constantinus frater eius. Excessit hominem Arbertus episcopus Colonie, miraculis post mortem clarescens. Eenricus quoque imperator mortuus est sine filiis , et sacra imperialia moriens reliquit consanguineo [5* 2Kb] suo iuniori Conrado. Qui paulo post ad extrema perductus, Cononi fortissimo et prudentissimo principi sceptrum et coronam et lanceam sacram commendauit, eo tenore ut si uiueret hec redderet, si moreretur haberet ipse imperium. Quod Dei uoluntate actum est. Euasit enim languorem, sed priuatus est imperio. Nam Conon, suadente papa Romano 6* 1Kb] et  omnibus episcopis et proceribus regni, quia iustitie libram premonstrabat, imperium assumpsit. Iunior [7* 1Kb] uero, qui ei occasionem imperandi prebuerat, ciuili discidio contra eum agere cepit, sed Conon 8* 1Kb] superior extitit. Hec uidebantur indicio stellarum maioris et minoris significari. Langobardi uero fine imperatoris gauisi, destruunt palatium imperiale, quod erat Papie. Et iugum imperatorium a se excutere uolentes, uenerunt multi nobiliores eorum Pictauam urbem ad Willelmum ducem Aquitanorum, et eum super se regem constituere cupiebant. Qui prudenter cauens, cum Willelmo comite Egolisme Langobardorum fines penetrauit  , et diu placitum tenens cum ducibus Italie, nec in eis fidem [183 1Kb] reperiens, laudem et honorem eorum pro nichilo  duxit. In reuertendo sane nunciatur [184 1Kb] ei, Widonem uicecomitem obisse. Et intercedente Willelmo comite Egolismensi, prefecit Lemouice uicecomitem Ademarum in loco defuncti patris sui.

 63. Per hec tempora  Arueus  , sanctitate insignis, thesaurarius sancti Martini Turonis [193 1Kb] , obiit in Christo, sepultus in atrio basilice medie ad pedes crucifixi. Hic Turonis a nouo construxit oratorium in honore genetricis Dei, ubi sanctimonialium congregationem sub regule magisterio Deo seruire constituit.

64. Tunc temporis comes Andegauensis Folco, cum manifeste superare nequiret Arbertum Cenomannis comitem [1* 1Kb] , dolo acciit eum in capitolium Sanctone urbis, quasi in beneficio urbem ipsam ei concederet. Et incautum et nichil mali suspicantem, inclusum capitolio, nefanda eum cepit traditione, prime ebdomade quadragesime secundo die. Uxor uero eius uxorem Arberti dolo temptauit capere  ipso die, antequam uirum captum audiret [2* 1Kb] , sed ad eam quidam anticipauit prodere cautelam. Ideo Folco uxorem Arberti et principes timens, non est ausus eum interficere, sed biennio carceratum diligentissime custodiuit, et a manibus eius Dominus innocentem eripuit. Quo [3* 1Kb] tempore  gloriosissimus Ricardus Rotomagensis comes obiit, sepultus apud Fescanum cenobium, in basilica sancte Trinitatis. Et succedit pro eo Ricardus filius eius, et ipse non longo post tempore ueneno extinctus est  succeditque pro eo Rotbertus frater eius.

65. Eo tempore  Willelmus Egolismensis comes per Baioariam iter egit ad sepulchrum Domini  . Comitati sunt eum Odo Bituricus,  princeps Dolensis, Ricardus abbas uerdunensis, Ricardus abbas sancti Eparchii Egolismensis, et princeps eius et consiliarius eius Giraldus Fanesinus, et Amalfredus postea abbas, et magna caterua nobilium. Stephanus rex Ungrie cum omni honore eum suscepit et muneribus ditauit. Cepit iter agere mensis Octubris primo die , et peruenit in sanctam ciuitatem prima ebdomada mensis Marcii , reuersusque est tercia ebdomada mensis Iunii ad propria. Diuertit per Lemouicam reuertens, ubi omnis multitudo monachorum sancti Martialis  splendore festiuo obuiam exeuntes exceperunt eum. At ubi rumor aduentus eius Egolismam peruenit, omnes principes non solum Egolismensium sed etiam Petragoricensium et Sanctonum, omnisque etas et sexus ad eum occurrit gaudio perfusa, eum cernere desiderans. Clerus uero monasticus sancti Eparchii in uestibus albis diuersisque ornamentis cum magna multitudine populi et clericorum siue canonicorum gaudens processit obuiam ei extra ciuitatem miliario uno cum laudibus et antiphonis. Et omnes in excelsum uociferantes: Te Deum laudamus, deduxerunt eum, ut moris est. Tunc Amalfredum monachum, qui cum eo fuerat, elegit abbatem ex basilica beati Eparchii. Nam abbas Ricardus Solombria  ciuitate Grecie citra Constantinopolim  in eundo obierat, et ibi sepultus est uigilia epifaniorum. Ordinauit supradictum abbatem Roo episcopus, ubi ipse comes et abbas sancti Martialis Odolricus, stipatus dignitate monachorum, et abbates uicini et maxima nobilitas principum presentes adfuerunt.

66. Eodem uero anno correptus est languore corporis idem comes usque ad mortem. Quo anno Sanctonas urbs [4* 1Kb] ab impiis christianis concremata est cum ipsa basilica sancti Petri sedis episcopalis [5* 2Kb] , et diu permansit desertus ipse locus a diuino cultu. Et hanc iniuriam Dei comes supradictus uindicare uolens, paulatim cepit uiribus corporis destitui, et in urbe Egolisma secus ecclesiam sancti Andree propter offitium diuinum iubet sibi domum  preparare, in qua egrotans decumbere cepit . Ubi incessanter e diuersis partibus cuncti principes et nobiles eum uisitabant. Cumque dicerent nonnulli, maleficis artibus eum egrotare---solebat enim robusto et sano corpore uigere---tunc uero nec more senum nec more iuuenum corpore fatesceret, detecta est quedam malefica mulier artes maleficas contra eum exercuisse. Que cum non confiteretur, iuditio Dei commissum est, ut quod uerum latebat euentu uictorie inter duos campiones probaretur. Factis ergo sacramentis, decertauerunt  inter se diu multumque missus comitis Stephanus et defensor malefice Willelmus. Stephanus uictor sine dampno sui corporis fuit; alter capite quassato, sanguine coopertus, ab hora tercia usque nonam in pedibus stans, uictus semiuiuus in manibus deportatus, longo 199 1Kb] tempore lecto decubuit. Nec sic malefica confessa est, a tribus tamen mulieribus, que his maleficiis cum ea interfuerunt, testimoniis conuicta est. Narrat Hieronymus, Anthiocum [200 1Kb] Epifanen fantasiis maleficorum uersum in amentiam, et quibusdam erroribus oppressum morbo interisse. Nec [1* 1Kb] mirum, si Deus permittit, christianum prestigiis maleficorum corpore egrotare, cum beatum Iob sciamus a diabolo percussum graui ulcere, et Paulum ab angelo sathane colaphizatum, nec timenda  sit corporis perituri egrotatio, grauiorque sit animarum quam corporum percussio. Comes ergo pepercit malefice mulieri nec sinit eam tormentari. Ab episcopis uero et abbatibus penitenciam accipiens idem Willelmus comes, omniaque sua disponens, et inter filios suos et coniugem suam nominatim, prout sibi uisum est, honorem suum ordinans, reconciliatus et absolutus est, et toto quadragesime tempore missas et cultum [201 1Kb] Dei frequentauit, quousque prima ebdomada maiori ante pascha oleo sancto et uiatico muniretur, et ligno [202 1Kb] crucis adorato et deosculato, in manibus episcopi Roonis et sacerdotum spiritum laudabili fine et memoria Deo redderet [203 1Kb] . Per biduum obseruatum est corpus eius a clericis et monachis  in basilica sedis Petri apostoli. Planctu [2* 1Kb] tota ciuitas repleta est. Dominica sancta  osanna cum ramis et floribus delatum est corpus ad basilicam beati Eparchii, et sepultum ibi ante altare sancti Dionisii. Sepelierunt eum duo episcopi Roo Egolismensis et Arnaldus Petragoricensis. Ad capud eius iussit filius eius Alduinus poni tabulam plumbeam ita scriptam: Hic iacet domnus et amabilis Willelmus comes Egolisme, qui ipso anno, quo uenit de Hierusalem, obiit in pace 8 Idus Aprilis, uigilia osanna, 1028 anno ab incarnatione, et tota sua proienies  iacet in loco sancti Eparchii [3* 1Kb] . Itaque post sepulturam eius processerunt episcopi cum clero et populo ad sanctam processionem dominicam, et stationem [4* 1Kb] peregerunt. Successit pro Willelmo Hilduinus filius eius in principatu Egolisme, et preclarum leticie signum in initio principatus eius ostensum est, cum de dolore sepulture transiit populus ad letitiam, obuiam Domino exclamans: Osanna in excelsis; benedictum regnum patris nostri Dauid, preferens manibus uictorie palmas, ramos securitatis et flores suauitatis. Optulit supradictus Willelmus pro sepultura sua sancto Eparchio diuersa et preciosa munera [5* 1Kb] , auro et argento multo, et curpiuit 204 1Kb] uasnacum Boscum, et laxauit  duo candelabra argentea pensantia trecentos solidos, et laxauit  unam crucem auream cum gemmis processionalem.

67. Crastina uero [205 1Kb] post sepulturam eius die Blauia castrum dolo subtractum est comiti Alduino a Iosfredo fratre eius. Mox [6* 1Kb] comes Ilduinus cum uirtute militari illuc tendit, et cito ipsum castrum capiens in deditionem accepit, et missa illic custodia militum. Egolismam regreditur ad celebrandum pascha. Quo regresso, frater eius Iosfredus per dies fortissimos parasceue et sepulture et pasche contra Blauiam extruxit aliud nouum castellum. Hoc comperto, Ilduinus nequaquam pretermisit opus Dei, sed cum magna gloria et leticia sanctum pascha celebrauit . Et post diem tercium festiuitatis, commoto electo exercitu, ad bellum committendum exiit; audiuerat enim fratrem suum uelle cum eo  confligi et exercitum adgregari. Itaque castrum nouiter munitum obsedit [7* 1Kb] , et prelium prestolatur feroci corde. Sed nequaquam frater eius presumsit eum lacescere [206 1Kb] ad pugnam, uidens robustam eum habere manum; et [8* 1Kb] post dies octo, expugnato et capto castro, supplex uenit ad eum, cui protinus comes Ilduinus ignouit et pacem consensit, et facti sunt amici. Et tunc in beneficio tres partes Blauie comes concessit fratri suo Iosfredo, quartam sibi retinuit, et conditionibus congruis pacificati sunt amore precipuo [9* 1Kb] .

 68. Qua tempestate Odolricus, sancti Marcialis abbas uigilantissime honestatis, Egolismam uenit ad Ilduinum comitem. Ipse uero tunc donauit sancto Marciali ecclesiam sancte Marie in territorio Burdegalensi cum insula magna Dornonie  1Kb] , in qua est sita; et est ipsa insula uel ecclesia uno plus miliario a castro Fronciaco, quod erat in dominio proprietatis supradicti comitis cum omnibus in circuitu terris et castellis. Quam possessionem retinebat ex iure hereditario uxoris sue nobilissime, comitisse Alaizie. Pater uero eius Willelmus reuersus a Hierosolimis, multis principibus [1* 1Kb] bonum fuit exemplum. Confestim enim Isimbertus episcopus Pictauinus, et Iordanus episcopus Lemouicus, et comes Fulco, pluresque primatum [2* 1Kb] Hierosolimam  tendunt.

69. His diebus concilium adgregauit episcoporum et abbatum dux Willelmus apud Sanctum Carrofum, propter extinguendas hereses, que uulgo a Manicheis disseminabantur. Ibi adfuerunt omnes Aquitanie principes, quibus precepit pacem firmare et  ecclesiam Dei catholicam uenerari. Siguino uero Burdegalensi defuncto archiepiscopo , et Acio post eum ordinato, et non longe post uita priuato, dux Aquitanie Willelmus et dux Wasconie Sancius, adgregato conuentu aput Blauiam , constituerunt archiepiscopum Gotefridum, natione [214 1Kb] Francum, moribus honestum. Qui ibidem [3* 1Kb] consecratus est a suffraganeis [215 1Kb] episcopis [4* 1Kb] .

70. Rex quoque Nauarre Sancius, adhibitis secum Wasconibus, super Sarracenos exercitum duxit, et deuastata Hispania, cum multis spoliis et magno triumpho remeauit . Ipso denique anno rex Gallitianus Adefonsus Sarracenos populatus est magna infestatione, et quadam Hispanie ciuitate per  obsidionem pene 5* 1Kb] sese tradente ei, dum ipse, armis depositis, furentes extrinsecus christianos a certamine sedaret hostium, ab aduersariis, quibus parcere deliberauit, ictu sagitte foris muros uulneratus interiit, et sic exercitus eius dolore non sine magno regreditur, lugens principem suum [6* 1Kb] .





COMMEMORATIO ABBATUM LEMOuICENSIUM BASILICAE S. MARTIALIS APOSTOLI, Auctore Ademaro monacho S. Cibardi.


 Anno 848 ab incarnatione Domini, indictione XI pridie Kalendas Aprilis, temporibus regum Lotharii et Caroli Calui, nono anno post mortem Ludouici imperatoris, filii Caroli Magni imperatoris et prelium Fontaneticum, mutatus est canonicalis habitus in monasticum in basilica Saluatoris mundi et Martialis eius apostoli Lemouica ciuitate.

Hoc Ainardus abbas ipsius loci non inuitus, sed uoluntarius cum ipsis canonicis, Deo inspirante, egit, et tam ipse quam omnes canonici eius semetipsos in eodem loco monachos fecerunt et noluerunt  ex semitipsis abbatem constituere, sed regularem abbatem sancti Sauini nomine Dodonem sibi abbatem elegerunt, et perfecte regulares exstiterunt.

Primus itaque abbas huius loci ex monacho fuit idem Dodo, et prefuit tribus annis.

Secundus abbas Abbo prefuit annis XI, cuius anno quinto Carolus Caluus in regem Lemouicas unctus est a Radulfo Bituricensi archiepiscopo, et Stodilo Lemouicensi episcopo, et aliis Francie et Aquitanie et Italie et Burgundie multis archiepiscopis et episcopis. Hoc anno cenobium Bello-locum a Rodulfo  archiepiscopo fundatum et consecratum, et S. Geraldus Auriliacensis natus est. Obiit Abbo XIu Kalend. Iunii.

Tertius abbas prefuit Benedictus annis Xu. Huius presulatu Normanni ceperunt se primum  effundere in Franciam et Aquitaniam; obiit XIu Kalendas Februarii. Stodilo episcopo succedit Aldo episcopus et obiit Nonis Octobris, sepultus in basilica Saluatoris Lemouice. Post eum Geilo episcopus exstitit, qui obiit Iu Idus Iulii. Post eum Anselmus episcopatum tenuit.

Quartus abbas prefuit Gonsindus annis XuIII. Huius secundo anno Carolus Caluus imperator obiit et filius eius Ludouicus Balbus regnum suscepit. Hic tribus annis postquam regnasset obiit et filius eius  Carolus regnum suscepit  , cui Odo rex regnum abstulit et pro eo regnauit. Hunc abbatem non mitterem in catalogo, nisi fuisset monastico habitu indutus. Nam nimis corde secularis multas ecclesias et terras a basilica Martialis apostoli abstulit et secularibus potestatibus inutiliter concessit. Obiit uII Kal. Nouembris.

Quintus abbas Fulbertus prefuit annis uI. Obiit IX Kalend. Februarii. Huius anno quinto Odo rex obiit et Carlus Minor regnum recuperauit. Ipso anno Anselmus episcopus Lemouicensis obiit u Idus Februarii, sepultus in basilica Saluatoris iuxta corpus supradicti Aldonis episcopi.

Sextus abbas Fulbertus prefuit annis XX. Huius  anno sexto sanctus Geraldus apud Auriliacum obiit tertio Idus Octobris, sepultus in monasterio Petri apostoli quod ipse edificauerat. Huius abbatis anno decimo nono obiit Guillelmus dux, comes Aruernis, qui Cluniacum cenobium edificauit  . Idem abbas Fulbertus obiit Kalendis Februarii.

Septimus abbas Stephanus prefuit annis XuII, obiit XuIII Kalend. Decembris. Hic composuit super altare Saluatoris ecclesiam ex auro et gemmis et argento quam uocant Muneram. Hic turres in castello S. Martialis duas fecit, unam contra Scutarios nomine Orgoletam, alteram contra Arenas nomine Fustiuiam, precipiente hoc rege Carolo Minore ad repellendum Guillelmum ducem, Pictauinum comitem, et ex nomine suo ipsum castellum nominauit  Stenopolim, quasi Stephani ciuitatem  .

Octauus abbas Aimo prefuit annis sex. Obiit Nonis Maii. Hic amicitiam habuit cum S. Odone Cluniacensi abbate, cui iussit edere uitam S. Geraldi. Hic Turpionem episcopum Lemouicensem, fratrem suum, summo amore excoluit et tertio post obitum eius anno eidem S. Turpio episcopus obiit uIII Kalendas Augusti. Ex cuius nepte Officia nomine, nati sunt Adalbertus decanus et Rotgerius patre Fulcherio in proprio iure hereditario, quod uocatur Campanense  iuxta castellum Potentiam. Tertius quoque Raimundus iunior natu germanus exstitit amborum, cuius ego Ademarus filius fui matre Hildegarde [siue Aldearde].

Post Aimonem abbatem uacauit abbatia XXXI annis sine pastore. Illum enim qui tot annis prefuit tantum non profuit, nolo in Catalogo abbatum ponere, cum iniustum hoc sit. Nam habitu nequaquam monachali, sed canonicali, imo laicali per tot annos principatum loci tenuit solo nomine abbas. Qui uult eius nomen scire, Aimericus uocatus est. Huius anno X monasterium S. Martialis diuino iudicio igne crematum est. Hic omnem terram monasterii huius et ecclesias tam parentibus suis quam ceteris secularibus potestatibus dare non timuit. Hic tertio die  ante mortem suam habitum monachi induit, timens periurium quod regi Hlothario in Francia firmauerat, quando a rege abbas constitutus est. Nam iurauit regi se monachum fieri, sed derisor Dei usque ad mortem distulit, qui nisi scelus presumptionis eius deleret eum, nonus abbas scriberetur.

Nonus abbas Guigo prefuit annis XuII. Obiit Egolisme tertio Kalendas Octobris, sepultus in basilica S. Eparchii ante altare sancti Sthaphani, quia et de ipso monasterio abbas erat. Hic Adalbertum supradictum constituit sibi decanum in basilica sancti Martialis. Huius anno duodecimo rex Hlotharius Lemouicas uenit, precepitque abbati ut edificaret muros castri; qui reuersus in Franciam post paucos dies mortuus est, et progenies eius deinceps regno  priuata est. Nam frater eius Carolus in carcerem missus est ab Ugone duce, et ipse Ugo rex factus est, cuius filius Robertus, rex sapientissimus et piissimus, usque hodie uiuit. Ipsius abbatis principatu crypta aurea Martialis apostoli media nocte igne est combusta, cadente candela una minus restincta inter multitudinem candelarum, et lapides pretiosissimi tunc ab igne corrupti sunt, et quidquid intra domum ipsam erat quod ardere poterat, flammis concrematum est, libri cremati, aurum et argentum liquefactum et intra quindecim dies cripta aurea cum gemmis a nouo restaurata est a Iosberto custode sepulcri monacho. Idem Iosbertus iconem auream sancti Martialis apostoli fecit, sedentem super altare, et  manu dextra populum benedicentem, sinistra librum tenentem Euangelii. Supradictum incendium in mense Iunio accidit ante festiuitatem sancti Martialis.

Decimus abbas Iosfredus prefuit annis uII. Obiit u Idus Octobris. Huius principatu plaga ignis super corpora Aquitanorum deseuiit et mortui sunt plus quadraginta millia hominum ab eadem pestilentia. Ideo Iosfredus abbas et episcopi Aquitanie adunati Lemouicas leuauerunt corpus sancti Martialis apostoli  et in montem Gaudii transtulerunt, et exinde pridie Nonas Decembris tumulo suo restituerunt, et cessauit pestilentia ignis. Hic de icona aurea loculum fecit aureum cum gemmis in quo uectum est corpus sancti Martialis. Hic duas cruces ex auro et gemmis fecit.

Undecimus abbas Adalbaldus prefuit annis IX. Hic regaliter basilicam S. Martialis recuperauit. Huius principatu supradictus decanus Adalbertus, uir clarissimus, obiit XI Kalendas Maii. Iuxta eum mortuus est Adalbaldus tertio mense, hoc est XI Kalendas Augusti.

Duodecimus abbas itidem Iosfredus prefuit annis duodecim. Hic coronam auream cum gemmis pendentem ante corpus beati Martialis fecit. Hic a nouo basilicam Saluatoris magnifico opere renouauit.  Huius tertio anno sepulcrum Domini Iesu Christi apud Hierosolymam confractum est a Saracenis et Iudeis, et cetere ecclesie per ipsam prouinciam: sola ecclesia Bethlehem, ubi natus est, confringi non potuit. Nam uirtus Dei eam defendit, et Saracenos qui eam uiolare uenerant, pessima morte omnes exstinxit: crepuerunt enim mox uentribus omnes, et ira Dei secuta est super Saracenos, et mortui sunt tam fame quam pestilentia per tres annos Saracenorum et Iudeorum plus quam nongenties centum millia. Confractum est autem idem sepulcrum tertio Kalendas Octobris, et mox ab ipsis Saracenis cepit reedificari; fuerunt enim timore perterriti. Huius abbatis anno decimo, Dominice medie Quadragesime nocte, dum intrarent turbe  ad Matutinas in basilicam uetustam Saluatoris, impressione nimia in introitu portarum quinquaginta duo homines exstincti sunt. Obiit ipse Iosfredus Nonis Decembris.

Decimus tertius abbas Hugo prefuit annis sex. Hic in Francia collationem fecit cum rege Roberto et archiepiscopo Bituricensi Gauzleno, et cum multis episcopis et sapientibus uiris Francie, de apostolatu  sancti Martialis, cur alii in apostolorum, alii in confessorum numero eum tenere uidebantur. Qui in numero confessorum eum tenebant, ideo hoc agebant quia non putabant aliquos esse apostolos preter duodecim. Alii uero hoc agebant, quia nomen eius in quatuor euangelistis non reperiebant. Qui uero saniori consilio intellecta sapiebant, affirmabant eum esse apostolum unum precipuum post duodecim, quia cum duodecim conuersatus est et eamdem gratiam apostolatus, quam et illi, a Domino accipere meruit. In quo concilio ab omnibus definitum est non eum numerari nisi in catalogo apostolorum, sicut et Ioannes euangelista, qui in pace migrauit, debere. Nam plurima testimonia reperta sunt antiquitus eum in Litaniis et in aliis scriptis apostolum fateri per Galliam et Britanniam,  Italiam et Hispaniam, et illos esse Hebionitas hereticos, qui non credunt preter duodecim apostolos. Nam gesta eius canonica semper ab Ecclesia recepta satis declarant priuilegium apostolatus eius; et quia sine dubitatione unus est de septuaginta duobus apostolis quos Dominus misit uelut agnos inter lupos, quos septuaginta duos non solum Greci, uerum etiam Lucas euangelista et Paulus apostolus in Epistola ad Corinthios prima uocat apostolos. Nam et apud Grecos sapientiores Martialis apostolus notissimus est. Hic a Francia rediens mox sicut comperit ueritatem in concilio, Martialem scripsit in Litaniis inter apostolos, non confidens disputationi proprie, sed antiquis testimoniis, et exinde ex toto, non ex parte Martialis  acclamatus est apostolus ab omnibus catholicis, et confusi sunt Hebionite. Huius sexto anno obiit Rogerius frater Adalberti decani, uir clarissimus, et meus magister et patruus, sexto Kalendas Maii; post eum die tricesima secunda mortuus est idem abbas Ugo, sexto Kalendas Iunii: quorum animas tibi commendo, Domine Iesu.





Que sequuntur non sunt Ademari, sed alterius cuiuspiam monachi, Helie de Rofiaco nominati, etc.


Decimus quartus abbas Odolricus prefuit. Iste comparauit duo pallia leonina, et textum Euangelii minorem de auro, et fecit dedicare caput istius ecclesie cum magno honore, et redemit duas ecclesias,  muros et castellum. Quinto Kalendas Octobris obiit.

Decimus quintus Petrus abbas prefuit, qui fecit portam a Mourmelier.

Decimus sextus post eum Mainardus abbas prefuit.

Decimus septimus loci istius abbas sancte ac uenerabilis memorie dominus exstitit Ademarus. Hic igitur quantum locum hunc pre ceteris qui ante se fuerant, nobilitauerit, qualiterue eum in ordine et religione, simulque in rerum temporalium copia ampliauerit, ad plenum narrari non potest. Post hec igitur et alia bona quamplurima cum per  quinquaginta annos et nouem menses locum istum religiose atque fideliter gubernasset, ipsumque, ut dictum est, bonis omnibus adornasset, anno ab incarnatione Domini 1114 in pace quieuit, decimo  Kalendas Septembris, et in capitulo quiescit.

Decimus octauus exstitit Bernardus abbas.

Decimus nonus domnus Amblardus, magne religionis et honestatis uir, in cuius tempore hoc monasterium cum adiacenti uilla incendio concrematum est  . Rexit monasterium istud per annos uiginti octo. Obiit anno 1143. Qui precepit consulibus ut facerent muros et fossata.

uicesimus exstitit abbas Albertus, uir admodum religiosus et honestus, rexit per annos tredecim: obiit anno 1150, quinto Idus Augusti.

uicesimus primus domnus Petrus, uir magna religionis et honestatis, prefuit per quatuor annos  et menses tres. Obiit duodecimo anno Kalendas Septembris.

uicesimus secundus abbas Petrus, uir magne religionis et honestatis, prauorumque morum rigidus corrector. Rexit per tredecim annos et menses octo. Obiit quarto Idus Septembris, anno ab incarnatione Domini 1164. In quo anno sedata est tempestas inter Henricum probissimum regem Anglie terre et filios suos, que fere per duos annos durauit, etc. Helias de Rofiaco capellanus suus, earum rerum scriptor, quem de suo beneplacito huius ecclesie monachum fecit.

uicesimus tertius abbas domnus Isembertus, uir mitissimus et quietus, et ad potentes multum gratiosus. Exactionem quam episcopus Lemouicensis,  uel canonici sub nomine confratrie, a populo uiolenter expetebant, sedulis reclamationibus irritam fecit. Rexit per uiginti quatuor annos. Per unum  mensem antequam decederet, cure pastorali in capitulo resignauit; et cum ad diem prefixum peragende electionis tam domnus abbas Cluniacensis quam priores et prepositi, et alii multi ex nostris pariter conuenissent, in bona confessione inter eos qui simul conuenerant, animam exhalauit, nocte uidelicet precedenti diem electionis, dum conuentus Completorium celebrasset. In crastino libere electio celebrata est, feria secunda traditur honorifice sepulture, presentibus episcopis Ioanne Lemouicensi, G. Cadurcensi, et abbatibus Cluniacensi, nouiter electo S. Martialis, S. Petri Solemniacensis, S. Augustini, S. Martini.

uicesimus quartus domnus Hugo sexdecim annis.

uicesimus quintus abbas Petrus de la Grissa  dictus.

uicesimus sextus, Petrus Daualacum.

. . . . . . . . . . . . . . . . .


 Reliqua non potuerunt legi in ms. codice, inquit Ioannes Beslius, cuius apographum a u. cl. Iacobo Puteano nobis cum plerisque aliis eiusdem doctissimi scriptoris chirographis communicatum bona fide expressimus.


Subiicitur iste Catalogus eorumdem abbatum.
HugoHugo de Brossa prior 16, obiit 1218.
Ainardus abbas secularis resignauit 	anno 848
Dodo 	an. 3
Abbo 	11.
Benedictus 	15.
Gossindus 	18.
Fulbertus 	6.
Fulbertus 	20.
Stephanus 	17.
Aymo 	6.
Aimericus 	31.
Guigo 	17.
Iosfredus 	7.
Adalbaldus 	9.
Iosfredus 	12.

6.
Odolricus 	. . . . . .
Anterius 	7.
Petrus 	1.
Mainardus 	. . . . . .
Ademarus 	an. 50 et m. 9.
Bernardus 	2.
Amblardus 	28.
Albertus 	13.
Petrus prior Clun. 	3, m. 3.
Petrus abbas S. Aug. 	13, m. 8.
Isambertus Escoblart, prior de Rofiaco 	24.

Petrus la Griffa prepositus de Rosse 	10, m. 3.
Petrus Daualcum 	. . . . .
Guillelmus 	19, m. 2.
Raimundus Gaucelin 	ob. 1245.
Guillelmus 	. . . . .
Guillelmus 	. . . . .
Iacobus 	. . . . .
Petrus 	. . . . .
Geraldus. 	
Guido. 	
Gualliardus. 	





Tertio Kalendas Septembris, anno ab incarnatione Domini 1066, combustio Lemouicensis ciuitatis, in qua obierunt centum et uiginti homines.

Item anno 1105 Kalendis Iunii, combusta est ciuitas Lemouica ab hominibus de castro S. Martialis; in qua combustione concremata est mater ecclesia S. Stephani cum omnibus officinis suis, et monasterium Sancte Marie similiter, et ecclesia S. Ioannis Baptiste, et S. Mauricii, et S. Trinitatis, et S. Genesii, et S. Domnoleni.





ADEMARI EPISTOLA DE APOSTOLATU SANCTI MARTIALIS.






ADMONITIO.


 Habitum est hoc anno apud Lemouicas concilium, teste Ademaro Cabanensi in apologetica epistola de apostolatu sancti Martialis, quem contra Benedictum Clusensis monasterii priorem asperiore stylo propugnauit. Inscripta est hec epistola Iordano Lemouicensi episcopo, Odolrico doctissimo abbati monasteriorum beati Martialis, Rainaldo leuite et Alberico, ceterisque maioris beati Stephani ecclesie canonicis; Aimerico, Petro ac Geraldo decano atque Adelardo, aliisque sancti Martialis monachis; Engelrico, fratrique eius Teotardo beate Marie Aniciensis canonicis; Wernoni grammatico beati Petri apostoli Belliloacensis ecclesie monacho; Geraldo sancti Augustini Lemouicensis monasterii abbati, Rotgerio sancte ualerie Cambonensis cenobii preposito;  item Geraldo doctissimo Sollemniacensi abbati, Arnaldo Rothenensi et Theoderico Mettensi episcopis, necnon Cunegundi auguste, Cononi seu Conrado Cesari Augusto, Willelmo Aquitanorum duci, denique Ioanni Romano pape. Ex his tres postremos aliis se intermiscere ait, ut, si forte hec epistola ad eos peruenit, sue sententie arrideant. Ceteros predicto Lemouicensi concilio interfuisse puto, de quo hec subdit Ademarus. »A uobis quidem non sine grandi exaltatione, finito concilio Lemouicensi, quarto die mensis Augusti abcessi, reuertens ad Egolismam ciuitatem, ubi ab ipsa tenerrima pueritia hactenus, etate quadragenarius, uitam in monasterio beati Eparchii transigo.« Porro annum quo hec scribebat, in consequentibus diserte exprimit  his uerbis. »Nam adhuc usque in presentem annum quo loquimur, qui est millesimus XXuIII ab incarnatione Domini nostri Iesu Christi, per indictionem XI, ab assumptione autem beati apostoli Martialis nongentesimus quinquagesimus quartus, non sunt nisi CLX anni, ex quo monasticus ordo in hoc loco,« nempe sancti Martialis, »transmutatus est de canonico.« Forte per id tempus Benedictus Clusensis apud Taurinates monasterii prior, Lemouicas aduenerat, ubi contra Ademarum aliosque monachos de apostolatu sancti Martialis disceptauerat. Inde ad Buxeriense pagi Pictauensis monasterium profectus,  ibique toto mense Septembri remoratus, frequentes de eodem argumento collationes habuerat, maxime in conuenticulo monachorum Egolismensium et Brantosmensium, qui illuc ad festum natiuitatis beate Marie conuenerant, multosque in suam sententiam pertraxerat, gloriatus, Ademarum apud Lemouicas a se deuictum et superatum fuisse. Id ubi resciuit per suos Ademarus, acrem illam et aculeatam aduersus Benedictum scripsit epistolam, in qua ea que in disceptatione Lemouicensi dicta actaque fuerant, commemorat, multaque glorianter a Benedicto prolata, nempe se nepotem esse abbatis Clusensis, nouem annis grammatice in Longobardia et Francia studuisse, et duo millia solidorum magistris suis dedisse; se duas magnas domos habere libris omnis  generis refertas; et postquam e schola exierit, fore ut nemo sub celo ipso sapientior futurus sit. Ad hec se priorem esse monasterii de Clusa, ibidemque post mortem auunculi sui futurum abbatem; et multa id genus, que ab Ademaro saltem exaggerata non dubito. Certe Ademarus ipse modestie fines hac in epistola excessit, in qua Benedictum omni conuiciorum genere afficit, Hebionitam et hereticum eum appellans, ob hanc scilicet causam quod sancti Martialis apostolatum refelleret. Hunc autem ita mordicus asserebat Ademarus, ut, etiamsi aliter papa statueret, se ei non obediturum dicat, ne Deo, qui Martialem apostolum creasset, non obedire uideretur. Porro hanc questionem definiri non posse nisi in generali concilio omnium episcoporum Gallie et  Italie una cum papa Romano. Cum eodem Benedicto Lemouicas uenisse dicitur Bernardus quidam, Rauenne monachus, medicine artis peritus, qui idem cum Benedicto sentiebat. In eadem quoque sententia erat Salgionius, ex canonico factus monachus Angeriacensis, qui tamen aiebat se cum Hierosolymam pergeret, uidisse quemdam Ioannem monachum, fortissimum grammaticum ex ciuitate Remis, qui in naui quotidie Martialem pronuntiabat in ordine apostolorum. Hec satis ex illa epistola, cuius ipsum, ut quidem puto, autographum clarissimus Baluzius mecum liberalissime communicauit.



ADEMARI EPISTOLA DE APOSTOLATU MARTIALIS.


 Dominis gloriosissimis atque precellentissimis pastoribus sancte Ecclesie, IORDANO Lemouicensi episcopo, atque ODOLRICO grammatico doctissimo abbati monasteriorum beati Martialis apostoli, necnon et reuerentissimis patribus philosophicis studiis liberaliter instructis RAINALDO, sedis Lemouice leuite, et ALBERICO et omnibus protomartyris beati Stephani ecclesie canonicis: AIMERICO et PETRO perito architecto, ac GERALDO decano atque ADALARDO, necnon ceteris omnibus supradicti apostoli monachis: ENGELRICO et fratri eius TEOTARDO grammaticis, sedis Aniciensis beate Marie matris Domini ecclesie canonicis: WERNONI grammatico, beati Petri apostoli Belliloacensis ecclesie monacho: GERALDO sancti Augustini Lemouicensis monasterii  abbati, sed et cuncte congregationi eius: ROTGERIO sancte ualerie Cambonensis cenobii preposito: item GERALDO uiro doctissimo Sollempniacensi abbati et omnibus monachis eius: ARNALDO Rothenensi episcopo; THEODERICO grammatico Metensi episcopo; CONEGUNDI Romanorum Auguste; CONONI Cesari Augusto imperatori: WILLELMO grammatico orthodoxo et potentissimo Aquitanorum duci; IOANNI Romano pape, ADEMARUS Egolismensis, presbyterorum ultimus, recte fidei regule per omnia obseruantiam, in fide, spe et caritate Domini nostri Iesu Christi unigeniti Filii Dei secundum sanam apostolorum doctrinam.

Nolo uos mirari eos cum quibus nunquam locutus sum, adhuc de apostolo Martiale, tres tantum dico,  papam uidelicet ac Cesarem, atque Aquitanie ducem, inter nomina uestra me intermiscuisse, cum si forte hec ad eos peruenerint, opto serenitatem eorum his ueris assertionibus arridere. A uobis quidem non sine grandi exsultatione finito concilio Lemouicensi quarto die mensis Augusti abscessi, reuertens ad Egolismam ciuitatem, ubi ab ipsa tenerrima pueritia hactenus, etate quadragenarius, uitam in monasterio beati Eparchii transigo. Exsultabam enim uos incongruam inolitam erroris causa ab anterioribus clericis Aquitanie negligentiam, qua paruipendebatis sanctum apostolum Dei Martialem, non aliter quam unum de modernis confessoribus, aut iunioribus modernis episcopis, modo per Dei gratiam respuisse, et de eo quod antiquus et naturalis  apostolus ipse beatus Martialis, sicut attestatur antiqua traditio Patrum nostrorum, et assertio uera Grecorum, ueritatem potius recuperasse quam inchoasse. uobis enim quatuor solummodo nunc specialissime loquor, pontifex Iordane, Odelrice abba, Rainalde atque Aimirice. Itaque me cum abbate Amalfredo et cunctis fratribus, et cum episcopo Rohone in Domino de gloria ueritatis beati Martialis apostoli gratulante, subito hostis antiquus per suos satellites amaritudine anxia obnubilauit precordia mea, ut mallem mori quam uiuere, et optarem pennas sicut columba habere, quibus mox  uolarem ad uos et requiescerem. Imitabamur uestrum imo antiquissimorum Patrum ueterem, bonum et laudabilem morem in litaniis et in omnibus diurnis agendis de eodem sancto apostolo: et ecce serpens ueternosus omnia hec, que ad laudem Dei et profectum sancte Ecclesie bene fuerant ab authenticis uiris inchoata ac potius recuperata, perturbauit; ac preter me solum et Gauzbertum uestrum, omnes a ueritate auersi sunt. Nam ego pro ueritate usque ad mortem libenter decertare festino, sciens utilius esse scandalum nasci quam ueritatem deseri; et neque mors, neque uita, neque instantia, neque futura, neque angeli, neque principatus, neque altitudo, neque profundum, neque creatura aliqua poterit me separare a caritate et ueritate Dei, que  est in Christo Iesu Domino nostro et in Martiale eius apostolo.

Duo itaque ex nobis, ueste tantum et nomine, non actibus neque moribus, monachi, quorum nomina intra cepta inserere sacrilegum duxi, in hoc Septembri mense sine benedictione a monasterio suo ad Lemouicense territorium quod dicitur Buxeria deuenientes, ibi a serpente antiquo infelicissime corrumpi se permiserunt draconis ueneno, a quodam scilicet Longobardo heretico, monachico quidem schemate induto, uerum non monacho, sed diabolo. Nec attenderunt a falso propheta, qui a Clusa Longobardensi uenit ad Aquitaniam in uestimentis ouium, intrinsecus autem est lupus rapax. Ipsum Dei archangelus Michel et angeli eius a facie Dei  proiiciant, ut non ualeat cum suo rege dracone in Ecclesia catholica, neque locus eius amplius inueniatur in celo; ut magna uox sanctorum audiatur in celo, quod est Ecclesia presens, dicentium: Nunc facta est salus, et uirtus, et regnum Domini nostri et potestas Christi eius, et gloria ac ueritas apostolorum eius. Ideo letentur celi et qui in eis habitant. In concilio sane Lemouicensi lingua sapientium, qui uos estis, ornauit scientiam; ad Buxeriam uero os fatui uino, imo ueneno madefacti serpentino ebulliuit stultitiam. uos enim in caritate radicati et fundati, per caritatem patientes, benigni, non emulantes, non agentes perperam, non inflati, non ambitiosi, non querentes que uestra sunt, non irritati, non cogitantes malum, non gaudentes super  iniquitatem, congaudentes autem ueritati, manifestare curastis populo ueritatem, quia Martialis ipse est naturalis apostolus, non, sicut canes oblatrantes dicunt, nouus, sed antiquissimus atque per omnia a Christo post XII apostolos priores electus; et non solum apostolus, sed etiam Christi in carne discipulus, et beati Petri principis apostolorum condiscipulus. Maius est enim esse in carne discipulum Christi, quam apostolum post ascensionem Christi. Multos enim nemo peritus ignorat fuisse pseudoapostolos et ueritatis apostolos post ascensionem Christi, qui nequaquam fuerunt tamen in carne  discipuli Christi: et licet quatuor euangeliste de eo taceant, quippe qui summatim facta Domini perstrinxerunt, tamen liber gestorum eius conscriptus a discipulo eius Aureliano, a catholica semper Ecclesia susceptus, sufficienter a principio memorat gratiam apostolatus eius. Langobardus uero quidam, Hebionita potius quam cenobita, ipso suo nomine indignus, qui congruentius censeri debuisset maledictus per ueritatem quam benedictus per falsitatem, in Buxeria ecclesia hospitatus, blasphemias non solum in apostolum Dei Martialem, uerum etiam in ipsum Filium Dei nefandas in conuenticulo monachorum Egolismensium, et Brantosmensium, et presbyterorum Lemouicensium, qui propter natiuitatem Dei genitricis ac perpetue uirginis Marie  festiui aduenerant, euomere non timuit. Et ueluti Arriomanitis et Fotinianis ac Manichiis et ceteris a Deo alienis hereticis mos est, ut sint loquaces multum et uolubili linguarum rotatu perfaciles , quatenus brutos auditores suos, quia simplici ueritate nequeunt saltem mirabili et figurata garrulitate, dum in eis eloquentia non sapientia miratur, elidant in foueam erroris, dicaciter omnibus uestram auctoritatem male imputare cepit, uituperans eos, quicunque uestro iussu in beato Martiale apostolicas orationes receperant, quicunque eius nomen in litaniis in ordine apostolorum ante martyres recitabant: asserens omnes in uanum orare qui eum predicabant apostolum, talesque orationes et litanias nichil nisi in  peccatum ualere detestabiliter oblatrabat; et huic rei consentientes anima et corpore iam damnatos esse more astuti serpentis insibilabat. Missas beati apostoli, quas pastor noster uenerabilis Odolricus presbyteris largiri iusserat, pro luto esse et omnes igne debere comburi. »Beati, inquit, apostoli tui talis missa lutum est, in uanum est, et similiter est quasi super altare quis lutum terre superponat; hereticos esse qui eas recitant. Aquitaniam fedatam tali et tanta heresi: episcopos Aquitanie rusticos, qui iam antea quando hanc heresim primitus audierunt surrexisse, non concilium mox congregauerant, totumque locum sancti Martialis non excommunicauerant et abominati non fuerant prohibentes in eo . . . sacrum ministerium et diuinum officium: Odolricum abbatem parum  intelligere litteras et parum doctum esse, sed coram rusticis fingentem se sapientem: monachos sancti apostoli idiotas, et nullam sapientiam litterarum in eodem monasterio; ipsum abbatem et eius monachos falsum apostolatum erexisse causa pecunie qua abundant, et causa elationis ac superbie; ipsos esse uitiosos, superbos, estimantes se solos admirabiles et omnibus congregationibus monachorum superiores quasi reges; cum aliis loqui dedignantes, inhospitales, omnes spernentes; non esse ausos pro hac re concilium erigere, nullam auctoritatem posse monstrare, sed in abscondito ac si falsam monetam falsum, et, ut uerbo eius utar, contrafactum apostolum facere Ego, inquit, sum ualde peritus litteris, ego contradico eis,  ego affirmo sanctum Martialem non esse apostolum ullo modo. Ego dico uitam eius totam falsam, ipsum affirmo nunquam fuisse in carne discipulum Christi, nullo modo fuisse ad cenam, nullum obsequium Domino prebuisse ad abluendos pedes; Dominum solum cum solis duodecim illam cenam fecisse; uerba que in cena locutus est, solis undecim dixisse filio perditionis exeunte; nec Mariam matrem Domini, neque alium aliquem ibi interfuisse. Ipse, inquit, iehsu posuit uestimenta sua, ipse precinxit se linteo, ipse misit aquam in peluim, nullumque ministrum habuit. Ego, inquit, prelium faciam quod sanctus Martialis non est apostolus, si aliquis mihi contradixerit. Ego paulo ante fui Lemouicas, quando propter timorem episcopi, ne eos pro hac re excommunicaret  et ut furtiuo eorum apostolo assentiret, illi monachi deportauerunt ipsum contrafactum apostolum ad sedem. Ibi canonici sancti Stephani, quia sciebant me ualde sapientem, secreto rogabant me ut destruerem hunc apostolatum, et in capitulo sancti Stephani tentauerunt mecum contendere illi stulti et illiterati monachi qui hoc furtim inuenerunt; sed statim obmutuerunt uerecundati et timore perterriti, et nullam auctoritatem potuerunt mihi pandere, nec in ueteribus libris alicubi, uel in letaniis ueteribus eum apostolum predicari. Et dum quidam Ademarus, qui aliquid grammatice artis uidebatur scire, quique hanc heresim primus, et plus causa adulationis, ut placeret abbati et monachis; corruptus quoque pecunia ab illis, sine ulla ueterum auctoritate condiderat,  suadens, brutis et stultis recte eum predicari apostolum; disceptare uellet mecum, mox ad primum eloquium meum nesciens quid responderet, confusus turpiter abscondit se, fugiens sapientiam meam, nec amplius eum uidere potui, quia sapientem me intelligens reueritus est a facie mea.« Et cum nostri dicerent ei: »Nos putabamus Ademarum sapienti nosse respondere, et ipse multas auctoritates solitus est nobis referre, qualiter beatus Martialis est naturaliter apostolus, et quia si predicamus eum apostolum non obest nobis, sed prodest. Unde et ei obtemperantes propter exemplum et amoris societatem congregationis ipsius sancti Martialis, iam ante unum mensem in consuetudine accepimus eum commemorare apostolum.« Ille  intulit: »Nunquam ille stultus Ademarus erit ausus de hac re contra me mutire, alioquin factis, non uerbis luctabor cum eo, aut sicut in lite pugnatorem meum faciam decertare cum pugnatore eius, et factis super altare sacramentis pugnator meus habebit uictoriam.«

Piissimi pastores, audistis uoces heresiarche nefandas et fallacissimas, inutilissimas et iniquissimas ac refertas blasphemiis; audite ueritatem meam. uigilanter me aspicientem corpus egregii apostoli Dei Martialis, et stantem iuxta cathedram pontificalem, imminente iam hora qua intraturus erat episcopus ad agenda diuina, eoque uestimentis iam pontificalibus ornato, ecce subito non sine feritate  tristitie, qua molesti erant pro illo hoste ueritatis, Stephanus et Daniel monachi me clamant, et ad illum usque Antichristum  perducunt. Cui ego prior: »Negas, inquio, Martialem esse apostolum.« Et ille qui cum fratribus adhuc ibidem litigabat uoce clamosa, oculis sanguineis, uultu inflato, respondit: »Nos de sancto Martiale nichil loquebamur, sed de quibusdam questionibus Euangeliorum.« Et Stephanus ait illi: »Tu modo negabas sanctum Martialem interfuisse cum Domino inter undecim apostolos.« Ego grauiter ad uerbum commotus, aio: »Audi. uere est apostolus beatus Martialis.« Et ille spiritum suum totum proferens ait mihi: »Dic quomodo.« Et ego: »Si uerum est  ut ab ipsius Christi ore in carne potestatem ligandi et soluendi acceperit, non ab homine alio, ergo uere et totus et integer et plenus et perfectus et naturalis est procul dubio, et magnus et egregius et gloriosus apostolus.« At ille negare hoc nequaquam ualens ait: »Certe hoc uerum est. Sed dico quia illam potestatem nulli, nisi undecim apostolis Christus concessit. Martialis uero nunquam amplius predicatus est apostolus, quousque hesterna die tu inuentor huius rei fuisti.« Cui ego: »Preter scriptorem uite eius qui in tempore apostolorum fuit, qui luculentissime et luce clarius apostolatum eius patefacit, post eum alii, etiam priores nostri, eum aperte predicauerunt apostolum ubique, tam in responsoriis quam in hymnis et in quibusque dictatibus  et in multis scripturis.« At ille ait: »Nec tu, nec iste, nec ego credamur, libri credantur. ueniant libri.« Et ego: »Episcopus, inquit, uult intrare ad missam, quam uolo audire; insuper et nimia densitas multe turbe in hoc loco imminet nobis, et magnus tumultus populi infestus est disputantibus nobis. Attende nos usque in crastinum, et librorum tibi testimonia coram exhibebo, in quibus reperies eum antiquitus scriptum apostolum, tam in litaniis quam in aliis. Nam libri non possunt huc uenire nisi fuerint delati, quod participium fateor.« Ille aut non intelligens, aut uoluntarie mentiens, retulit ad Buxeriam dixisse me illi omnes libros deletos, cum aliud sit delatus, aliud deletus; adeo quidem est ille contentiosus maleuolus, tametsi in grammatica arte  esset acutissimus, non Latinitatem mecum disceptans in eodem loco ridiculis barbarismis corrumperet. Nam ego Latialiter loquens, Latialiter ipsum compellebam loqui, et barbare quasdam dictiones proferentem dissimulans, patienter celabam circumstantibus. Et dicente illo: »Martialis est apostolicus uir, non apostolus;« ac me ei obsistente: »Martialis non est apostolicus uir, sed apostolus, nam unus est ipse de septuaginta duobus apostolis;« illoque inferente: »Ubi est auctoritas de illis? nam nescio preter duodecim apostolos.« Petrus monachus illico apertum nobis protulit Euangelium in medio, ubi legebatur: Designauit Dominus et alios septuaginta duos, subauditur apostolos, et ille mox  confusus siluit. Et mox surgens fugere cepit in turba, uelut canis reus; uerum manu mea per uestimenta brachiorum comprehensus, legere compulsus est Marcum referentem: Conuocatis iehsu duodecim cepit illos mittere binos. Et occasionem nactus propter duodecim, ait: »Nihil aliud quero, hec est auctoritas mea,« et recessit. Quem secutus cepi ei leuiter quedam Hieronymi dicta super auctorabilem assertionem nostram referre inter turbam. Ille respondit: »Tu bene loqueris et rationabiliter, et tecum scio loqui, sed cum monachis illis nescio ratiocinari, quia irrationabiliter loquuntur; et dico tibi per Deum, antequam tu aduenires, nichil locuti eramus de sancto Martiale; sed tui monachi dicebant Paulum non esse apostolum, et ideo scandalizabar  cum eis.« Tum ego: »Quamuis Paulus non sit unus de duodecim, uerumtamen qui eum negat esse apostolum hereticus est.« Et ille: »Ita est.« Tali modo uterque discessimus, nec amplius ualui eum uidere, licet curiose inuestigarem, quousque sero facto obuiaui eum dicta iam uespera. Talis fuit confusio mea. Qui per diuinum splendorem gaudio perfusus die eodem, utpote contemplatus a basilica sedis corpus apostoli ad Saluatoris basilicam relatum gloriose, et omnia prospere gesta, forte ad officium uespertinum in sepulcro ipsius apostoli cum pluribus clericis presens, post psalmos apostolicos excelsa uoce primus protuli hec uerba modulaminis: Ciues apostolorum et domestici Dei aduenerunt hodie portantes pacem et illuminantes patrias, dare pacem gentibus  et liberare populum Domini; ac subiunxi hec uerba: Exsultet celum laudibus, resultet terra gaudiis, apostolorum gloriam sacra canant solemnia, usque ad finem. Quas laudes omnes qui aderant clerici una mecum iocundis uocibus et altisonis personabant. Quibus expletis repente uideo memoratum cucullatum Antichristum de turba densa exire. Ego gauisus, utpote non credens lupum, sed agnum uidere, apprehensa eius dextera eduxi eum ad cancellos, ubi spreto colloquio nobilium carissimorum parentum meorum, qui ad festiuitatem de longinquo uenerant, ac pro mea utilitate ibi me exspectabant, resedi cum uiro, ut putabam, angelico. Me delusum clamo, me imprudentem doleo, quod non preuidi in agno lupum, in pisce draconem, in anguilla  anguem, in oue leenam, in ariete leonem, in Langobardo Troglodytam, in monacho Manicheum, in Christiano Antichristum, in homine diabolum; certe si preuiderem, nec aue ei dicerem. Qui enim dicit ei, aue, sicut duo memorati nostri fratres ab eo subuersi, communicat operibus eius malignis.

Itaque nobis loquentibus Aimiricus monachus obtulit ei ueterrimum uolumen de uita sancti Martialis apostoli, ubi refert Martialem non gentilem sed Hebreum fuisse, et ex clara tribu patriarche Beniamin; Martialem non ad predicationem apostolorum, sed ipsius Domini conuersum; Martialem, relictis patre et matre, discipulatui Domini iugiter adhesisse; Martialem Christi non Petri discipulum fuisse . Martialem eo quod contribulis ei erat, non alii apostolorum, sed Petro familiarius se sociasse; Martialem instinctu Petri obsecundantem Domino in omnibus; Martialem miraculo Lazari interfuisse; Martialem adolescentem in cena sancta Domino ministrasse; Martialem ianuis clausis Domino intrante, quando ibi Thomas non erat, cum aliis apostolis adfuisse, ibique ligandi ac soluendi potestatem non a Petro, sed ab ipso Domino cum ceteris apostolis, et cum eodem Petro, ac Spiritum sanctum accepisse; Martialem cum undecim in Galileam hortante Petro abiisse, ibique potestatem predicandi Euangelium in omnes gentes non a Petro, sed ab ipso Domino cum reliquis apostolis et cum eodem Petro suscepisse; Martialem  ascensioni Christi cum ceteris reliquis apostolis adfuisse, ibique benedictionem episcopalem, non a Petro sed ab ipso Domino cum aliis discipulis et cum Petro suscepisse; Martialem cum ceteris apostolis intrasse et exisse usque in Pentecosten, tumque cum aliis apostolis Spiritum sanctum de celo suscepisse, et omnium linguarum scientiam percepisse, et cum aliis apostolis inuincibilem resurrectionis Christi testem exstitisse; Martialem post perceptionem Spiritus sancti a Petro non dissociatum fuisse, sed una cum eo Antiochiam uenisse; Martialem rogante Petro ut fratrem, non iubente ut discipulum incessanter tam absente quam presente eodem Petro uerbum Dei predicasse in Grecia: quippe ut perfectum Christi discipulum et ab eo perfecte per  se primum, deinde per infusionem Spiritus sancti eruditum et in linguarum sermocinatione ad quamcunque gentem peruenisse perfecte scitum; Martialem rogante Petro ut fratrem, non imperante ut discipulum, uenisse cum eo Romam; Martialem non Petri arbitrio, sed Domini precepto missum fuisse in Galliam, per affatum eiusdem beati apostolorum principis. Hec dum perlegisset; nec ualeret eum negare uere apostolum Dei, quippe qui tantorum gratia donorum cum undecim apostolis ab ipso Christo donatus sit, tandem erupit in hanc falsam uocem fronte rugata: »Solent dicere nonnulli uitam eius ueteranam, quando hic locus arsit, perisse incendio, in qua nichil horum legebatur, nisi duntaxat quod post ascensionem Domini ad Petri predicationem  sit conuersus, sicut alii multi ex paganis, et ab eo eruditus, et post longum tempus ordinatus episcopus, et ad solam urbem Lemouicum missus, sicut Apollinaris ad Rauennam et Marcus in Alexandriam; quemdam uero monachum huius loci hanc uitam mendacio suo finxisse adulatorio, ideo eam non credo. Tamen hic liber, quia uetustus est, maioris est auctoritatis quam si esset nouus: nam ueteres auctoritates, etiamsi false sint, plus creduntur a nobis quam noue, licet ueraces.« Tum ego: »Quod dicis hanc uitam mendacio a monacho nescio quo esse confictam, et incredibile et impossibile est et omnino uanum. Nam adhuc, uidelicet usque in presentem annum quo loquimur, qui est  millesimus uicesimus octauus ab incarnatione Domini nostri Iesu Christi, per indictionem XI, ab assumptione autem beati apostoli Martialis nongentesimus quinquagesimus quartus, non sunt nisi centum sexaginta anni, ex quo monasticus ordo in hoc loco transmutatus est de canonico; et hec uita, eodem modo quo hic legitur, per omnes Galliarum et Hispaniarum atque Britannie, necnon et Italie est prouincias: que sine dubio per plures ecclesias habebatur ante incendium huius loci, quod longe post multum tempus accidit postquam monachi hic intrauerunt. Nam inter tot ac tantos catholicos uiros, quibus semper Gallia sana perstitit, et maxime Ecclesia Lemouicensis, semper intacta ab omni heresi perdurauit, quis diabolus esset ausus et  ualuisset aliquo modo tantum mendacium scribere? Si mendacium, quod absit, scriptum esset, a nemine catholicorum receptum esset, et hodie super terram nullatenus audiretur. Hec ergo uita ueracissima est. Nam hanc uitam et Patres nostri catholici in ueritate receperunt, et ego sicut sancta quatuor Euangelia ita eam credo firmiter, et omni dilectione amplector et approbo. Et qui eam negat, inimicum ueritatis pronuntio, et ut publicum hereticum respuo. Quod uero prosequeris, auctoritates ueteres mendaces potius recipiendum quam nouas ueraces, grande preiudicium est, cum ueritas semper ueritas est, et nunquam ueritas respui, nec falsitas debet recipi. Nec aduerti oportet quis dicat, sed quid dicat. Nam puer unus dixit  ueritatem, et eruit de morte mulierem, quam seniores duo loquentes falsitatem ducebant ad necem. Tres pueri flammis dati locuti sunt ueritatem nouam, sed rex grandeuus affirmauit falsitatem antiquam. Si ueritatem dicimus, quare nobis non creditur? uere ab amatoribus ueritatis nobis creditur. Et quid mirum si amatores ueritatis, tametsi nonnulli non intelligant, tamen credunt Martialem esse apostolum ueritatis? nam si non credideritis, non intelligetis; et omnis qui est ex ueritate, audit ueritatis uocem. Et licet fortior sit rex et fortius uinum, tamen fortiores sunt mulieres que dicuntur falsitates, et insuper hec omnia uincit ueritas. ueritas gloriosa est et humilis, non superba. Nos in hoc superbe non sapimus, sed Deo placita  humilitate, proficere gliscimus et proterua despicientes, quibus cruda ostentatio eum. . . primum potius quam posteriorem apostolum in nonnullis locis habere uoluerunt: nos omnia ex eo probantes, quod bonum est tenentes, et scientes non esse uerum quod uarium; iussu uenerabilis Patris nostri Odolrici totius scientie totiusque uirtutis uiri, quodcunque in hac questione est maturum, salubre, sanum et ratum, libera cupimus exercere caritate.«

Hec et huiuscemodi nobis loquentibus et ipso affirmante, »si hec uita uera est, Martialis absque omni dubietate uere apostolus est; Aimiricus item ad nos iterum intrat cum Breuiario uetusto sepulcri et ostendit ei ueterrima scriptura quoddam responsorium  in eodem positum: Gloriosus est Martialis apostolus Gallie, qui ita plantauit Ecclesiam, ut cum ipse multa pertulerit, in pace tamen deficiens hanc in pace dimiserit. Ad hec ille: »Et hoc antiquum est non nouum, et qui hunc dictatum composuit sapiens fuit.« Item ostendimus ei annosum hythmum sequentialem in eodem uolumine ueteribus litteris factum: Ciues celicole ut collegam, omnis suum uti apostolum Aquitania. Et ille ait: »Hoc puto non est sine diuina uoluntate, quod a uobis apostolus predicatur, quia pene omnis orbis terrarum iam hoc auditu fame comperit.« Nescio aliud. Quid plus auctoritatis ei panderem post istas tres, cum in ore duorum aut trium testium stet omne uerbum? Nox erat, et discessimus. Cenaui tecum, o dilectissime  abba, et quia crastino diluculo ad Egolismam urbem uolebam redire, licenter a te dimissus sum. Facto mane caninum Langobardum ipsum uidi, nec propter iter meum cum eo sermocinationem habui. Et si scissem quis ille est, exspectarem eum Lemouicas uno anno, quousque contritum esset caput eius serpentinum uirga rationis mee. Nam se ille squameo draconino collo resupinus postea iactitauit, se connisum preliari mecum pro beato apostolo Martiale et me ideo quantocius fugisse; episcopum Iordanum et eius canonicos omne quod inchoauerant respuisse, nec unquam amplius huic apostolatui consensuros esse quia audierant ipsum esse contradictorem.

Cum ipso Hebionita uenit quidam medicine artis  egregius, nomine Bernardus, ad Buxeriam monachus Rauenne, qui dum mecum apud Egolismam sermocinaretur et similiter contrariosa de sancto apostolo Martiale multa proferret, sicut audierat a Longobardo supradicto, et interrogaret dicens abbati meo Rauennati, »quod caput dicam quia Martialis est apostolus?« a me protinus audit. »Quia discipulus Domini fuit, sicut Petrus et ab ipso Domino in carne potestatem ligandi et soluendi accepit. Hec est summa apostolatus eius.« Ille autem respondit: »Benedictus prior de Clusa, grammaticus perfectus, abnegat eum discipulum fuisse Domini, sed Petrum dicit conuertisse eum, et dedisse ei potestatem ligandi et soluendi, sicut episcopi dant aliis quos ordinant episcopos. Astruit quoque uitam  istam eius, que in his partibus habetur, non esse ueterem priorem, sed nouam commentatam a quodam monacho ante hos centum annos; et alio modo eam haberi in Longobardia, ubi dicit eum parem esse sancto Apollinari et sanctis Fronto, Saturnino, Dionysio, Austremonio, Hilario Pictauensi, Martino Turonensi.« Tum ego occasionem deridendi stultum nactus, risum proferens aio: »Si grammaticus esset perfectus, non ista proferret Longobardus. Si altera uita est que istam ueram obscuret, procul dubio reproba et falsa est, et nullatenus a catholica Ecclesia recipienda, et a nobis ut uenenum exsecranda est. uerumtamen si Martialis discipulus Petri tantummodo esset, et ab eo potestatem ligandi  et soluendi accepisset, ut ipse Longobardus mentitur, sic quoque non incongrue posset predicari apostolus. Nam et Hieronymus, maxima columna Ecclesie, et Beda uenerabilis presbyter Timotheum discipulum Pauli predicant apostolum in suis Chronicis, quem Paulus ad fidem traxit et episcopum ordinauit, cui etiam duas epistolas scripsit. Onesimus quoque discipulus Pauli a pluribus Ecclesiis apostolus predicatur, et ipse Paulus Epaphroditum, quem, Philippensibus misit, predicat apostolum. Marcus etiam et Lucas euangeliste discipuli apostolorum a pluribus Ecclesiis apostoli predicantur. Nam Marcum Petrus Alexandrie misit sine ordinatione episcopali. Qui cum prouinciam Aegypti primus conuertisset, a uicinis episcopis, licet sibi pollicem  manus amputauerit ut sacerdotio reprobus esset, tamen inuitus consecratus est episcopus, qui secundo anno post Domini ascensionem ex tribu Leui predicantibus apostolis conuersus fuerat. Sic et Martialis si discipulus Christi in carne non esset, quod dicere impium est, eo quod tamen primus Aquitaniam conuertit, recte potest predicari apostolus. Nam ab urbe Roma usque ad montes Pyreneos nullus alter sanctorum est qui totam unam prouinciam conuerterit, uel qui ab antiquis in litaniis in ordine apostolorum scriptus fuerit usque hodie, nisi solummodo Martialis, Episcopus etiam Lemouicensis Geraldus ante hos quindecim annos a Roma regressus, attestatus est nobis fortuitu legisse se ibi uolumen, ubi scriptum erat qualiter Martialis primus  Rauenne predicauerit Christum dum in Galliam ueniret, et post eum Apollinarem post longum tempus ibi uenisse apostolicum uirum. Unde et in uita eius sic scriptum est: »Igitur Martialis cum discipulis suis permenso tam magno terrarum spatio, predicans ubique seminarium uerbi Dei, ingressus Lemouicinum uenit ad Tullum castellum.« Inter apostolos uero et apostolicos uiros Hieronymus hanc differentiam dicit quod apostoli sunt qui primi unamquamque prouinciam predicare ceperunt, unde et hodieque astruit apostolos posse fieri in Ecclesia, quorum signa et indicia apostolatus complentur; id est si hodieque uel usque in finem mundi aliqua prouincia fuerit in qua nullus ante predicator accesserit, qui primus ad eam aliquo modo accedens eam predicare  ceperit, et unam solummodo Ecclesiam in ea fundauerit, recte apostolus est; qui uero post eum uenerint predicatores et episcopi, illi sunt apostolici uiri. Apostolicos uiros enim dicit esse qui post apostolos ad dilatandam Christianitatem in regiones et prouincias ab eis iam illuminatas, et in uita et post obitum eorum uenerint, uel quos apostoli ordinabant, ut successores in loco eorum per ciuitates prouincie illius quam predicauerant, existerent. Hinc Titum dicit apostolicum uirum, quia Paulus cum in prouincia Crete, quam primus predicauerat, reliquit uicarium sibi; ut constitueret per ciuitates presbyteros siue episcopos. Hinc idem Hieronymus in epistola ad Paulinum presbyterum: »Episcopi,  inquit, et presbyteri habeant in exemplum apostolos et apostolicos uiros, quorum honorem possidentes, habere nitantur et meritum.« Item in epistola ad Pammachium de optimo genere interpretandi ait: »Lucas uir apostolicus et euangelista scribit Stephanum primum Christi martyrem in Iudaica concione narrantem, et cetera.« Item in eadem: »Marcus, inquit, discipulus Petri ita suum orditur Euangelium: Principium Euangelii Iesu Christi,« et cetera. Quos Ecclesie consuetudo in ordine apostolorum in litaniis refert, et de eis psalmos et cantilenam apostolicam promit, ut iam dictum est, licet hodieque a pluribus Ecclesiis per incuriam hoc non obseruetur. Qui error humanus est, intellectus uero et emendatio huius erroris  prudentium est; nam eorum et similium commemoratione, quorum nomina per litanias in ordine apostolorum pronuntiantur, psalmi, uersus, hymni, responsoria et antiphone congruentius apostolorum quam confessorum uel martyrum proferuntur a prudentioribus ecclesiasticis uiris. Sed et ipse papa Gregorius, qui longe post tempora apostolorum fuit, tametsi minime ipse ad Anglorum prouinciam, ubi hactenus nullus accesserat predicator, profectus sit, sed predicatores miserit, tamen quia eius labore et iuuamine maximo fidem susceperunt, apud eosdem Anglos merito apostolus appellatur, quia quidquid post eum alii predicatores laborauerunt, totum ei deputatur. Si ergo Gregorius post quingentos annos a tempore primorum apostolorum apostolus  meruit esse et predicari, quia signa apostolatus habet, cur Martialis non multo magis est apostolus, qui una cum Petro ab Hierusalem incipiens testis Christo fuit in Hierusalem et in omni Iudea et Samaria, et usque ad ultimum terre, et Galliam primus illuminans omnem Aquitaniam prouinciam acquisiuit Christo? cuius signaculum apostolatus in Domino eadem Aquitania est usque in finem mundi; absque dubio enim ipse in ea fundauit Ecclesias, et primus in eis per ciuitates constituit episcopos. Non enim primus Aruernis prefuit episcopus Austremonius, nec Turonicis Martinus, neque Pictauis Hilarius. Idem et de aliis ciuitatibus. Nam Dionysius primum Pauli, deinde Clementis discipulus ab eo Galliam missus, primus Parisius prefuit episcopus,  ubi nondum erat Ecclesia. Nam antiquas sedes, Turonicam in honore sancti Petri, Aurelianam in honore sancti Stephani, Martialis apostolus fundauerat; que postea mutate sunt, una in honore sancti Mauricii, altera in honore sancte Crucis. Qui, quoniam post eum uenit, non predicatur apostolus, sed uir apostolicus. Licet autem Saturninus summus episcoporum Tolose fuerit, quis prudentium dicit ipsum primum ibi fuisse episcopum; cum et in suis gestis iam ibi Ecclesia esse consecrata legatur, eumque temporibus Decii subiisse martyrium Beda referat? Petragorius quoque manifestum sit fuisse Christianitatem ante Frontum, cum ipsa eius gesta doceant eum inde natum comam sibi totondisse, et  in Aegyptum ad eremitam Apollonium profectum fuisse? Nec derogamus eis, sed qui subtiliter ueritatem perscrutatur, inuenire potest Martialem totam Aquitaniam Christo subdidisse sicut apostolum, non solum Lemouicinum sicut unius dieceseos episcopum. Ideo sicut ex Deo coram Deo in Christo loquentes in ueritate si dicamus eum Apostolum; qui uero post eum ceteros episcopi per Galliam fuerunt et usque in finem mundi futuri sunt, apostolicos uiros, licet et omnes episcopi sancti et non sancti, uocentur et sint apostoli, sicut probabiliter possum ostendere. Nam preter hunc modum quo omnes episcopi sunt et uocari possunt apostoli, qua ratione Apollinaris est apostolus, cum iam Petrus Italie regioni, cuius ciuitas est Rauenna, iam prior  predicari cepisset?«

Ad hec medicus respondit: »Ecce Martialis est apostolus, sed quis est apostolatus eius?« Tum ego: »Gallia proprie, quia ipse primus eam ingressus est.« Et ille: »Mentiris, inquit, nam Gallia de apostolatu Petri est.« Et ego: »Totus mundus, non sola Gallia, de apostolatu Petri est; nam proprie ipsi claues regni celorum tradite sunt et pascua ouium Christi. uerum proprie apostolatus eius est Italia, quia eam predicauit, et in ea occubuit et in ea iacet. Ita et proprie Gallia apostolatus est Martialis, quia eam primus illuminauit annuntians Dominum Iesum Christum, et in ea occubuit et in ea iacet. Ita proprie Hispania est apostolatus Iacobi, licet non eam ipse predicauerit, sed quia corpus eius per mare septem discipuli eius  Galleciam aduehentes, primi in Hispania Christi nomen annuntiauerunt, et ibi sepelierunt magistri corpus. Nam etsi Martialis proprium apostolatum non habeat, sicut procul dubio habet, eo quod tamen ab ipsius ore Christi in carne potestatem ligandi et soluendi accepit nequaquam profecto priuaretur nomine apostoli. Responde etenim mihi, quis est apostolatus Pauli? Apostolatum Barnabe et Luce et Onesimi et Sile et Timothei ostende mihi, quia et istos Ecclesia predicat apostolos.« Qui cum taceret, aio: »Etsi illi apostolatum proprium non habent, tamen apostoli recte predicantur, quia officium apostolorum adimpleuerunt, id est gentibus euangelizauerunt. Nec enim omnes episcopi proprias sedes habuerunt,  nec omnes presbyteri proprias ecclesias, nec omnes abbates propria monasteria. Plerique etiam episcopi dereliquerunt episcopatus suos proprios, nec tamen ob hoc episcopi nomen amiserunt. Sic et nonnulli ex apostolis sine apostolatu proprio fuerunt, et tamen apostoli sunt. Quia uero sine dubio Gallia proprie apostolatus est Martialis tam Dei quam ipsius, tantocius Aquitanie quam etiam priscorum Patrum nostrorum catholicorum intemerabilia testimonia multa sunt; ita ex omni parte Martialis perfecte apostolus est, quia et a Christo accepit ligandi dissoluendique potestatem, et in Galliam non sua propria uoluntate, non suo arbitrio, non sua presumptione, sed precipiente Domino  et cogente Petro ingressus est euangelizare; insuper quod bene cepit, melius perseuerauit, et apostolatum proprium, id est gratiam et annuntiationem fidei in gentibus Galliarum pro nomine Christi habet. Unde qui eum contendit non esse apostolum, necesse est contendat nullum esse apostolum nisi tantummodo duodecim, et ut radat nomen Pauli de litaniis de ordine apostolorum, nomina Barnabe, Cleophe, Marci et Luce et Timothei, Onesimi et Sile et Iude, et uniuersalem inuocationem qua dicitur: Omnes sancti apostoli et euangeliste et discipuli Domini, et sit hereticus Hebionita. Cui nos catholici nequaquam patiemur acquiescere, sed uestigia priorum Patrum sequentes, nomen Martialis in ordine apostolorum inuocabimus.«  Ad hec medicus ait: »Benedictus dicit non esse hanc inuocationem aliorum qui non sunt nominati, sed collectionem qui iam sunt nominati apostolorum.« Et ego respondi: »Diabolus male interpretatur Scripturas, et iste hereticus male exponit litanias. Sapientior est omnis Ecclesia catholica isto uno heretico. Nam si collectio est prenominatorum, superflua est. Si inuocatio est tam prenominatorum quam eorum omnium qui nominati non sunt, quod sine dubio uerum est, necessaria est, sicut et inuocatio uniuersalis angelorum, patriarcharum et prophetarum, innocentium et martyrum, confessorum et uirginum, et omnium sanctorum, qui nisi ita inuocentur, nominatim per singulos inuocari non possunt. Nam preter quatuor  euangelistas, sunt alii euangeliste, ut Lucas ipse in Actibus apostolorum commemorat Philippum euangelistam, qui unus fuit ex septem diaconis, qui eunuchum Candacis regine baptizauit, et qui a spiritu raptus inuentus est in Azoto, et pertransiens euangelizabat ciuitates. Non enim est ipse Philippus apostolus, ut quidam falluntur. Ipse est quoque Philippus, non apostolus sed euangelista, qui descendens in ciuitatem Samarie predicabat illis Christum, per quem Simon Magus credidit, cui etiam primo adherebat. Et Paulus apostolus de aliis apostolis et euangelistis quos post ascensionem suam Dominus elegit multos, ait: Et ipse dedit quosdam quidem apostolos, alios autem euangelistas, alios uero prophetas et doctores. Nam Silas et Iudas apostoli  ab aliis apostolis ordinati, prophete dicuntur, et a prophetis et doctoribus Paulus ordinatus est apostolus. Porro de uita Martialis apostoli, quam mentitur hereticus non esse antiquam, audi qualiter Donadeus monachus eiusdem apostoli, licet illitteratus, arguerit mendacii quemdam ante hos decem annos grammaticum alienum similiter fallentem. Ingeniose duxit hominem in basilicam uetustam Saluatoris, que nimia uetustate tunc ruinam minitabat, et ante hos septem annos est diruta usque ad solum, et ait: Dic mihi si est uetusta hec basilica? Grammaticus stultus respondit: Etiam ante quingentos annos fuit uetusta. Mox ibi ostendit ei picturas multa antiquitate uix parentes, et ait:  Unde sunt iste picture? Ille uidens Martialem ministrantem Domino ad mandatum, et ceteras picturas sicut legitur in eius uita, rubore confusus non sine omnium qui aderant derisu professus est mendacium suum.« Medicus uero ad hec: »In uno solo uetere libro uel in litaniis si potueris eum mihi ostendere scriptum apostolum, credam.« Quod cum in pluribus ostendere possem, gauisus dixi: »ueni ad monasterium, et uide.« Ille noluit, quia longe hospitium habebat, et crastino inde ad alia loca abiit. Dixit etiam mihi: »Ego plus quam alii homines causa medicine circumeo multa loca, et audio hoc reprobari ab omnibus, et a nullo laudari, et maxime propter Benedictum priorem qui contradictor est, qui affirmat omnibus propter hoc nasciturum esse  ab hoc usque ad quinque annos magnum scandalum in loco sancti Martialis, et uenturam ibi magnam persecutionem, quia orationes de ipso sicut illi proferunt, non sunt Deo acceptabiles.« Cui ego: »O linguam precidendam et a canibus deuorandam!« Iannes et Mambres restiterunt Moysi, et iste Longobardus resistit ueritati; non ualet comprehendere ueritatem, non suscipit ipse ueritatem, et eos qui suscipiunt prohibet, et adducit sibi celerem perditionem. Sui auditores a ueritate auditum auertunt, ad fabulas autem conuertuntur. Simon Magus de Petro et Paulo apostolorum principibus Neroni dicebat: Isti homines contra regnum tuum agunt. Zares et Arfaxat de Simone et Taddeo apostolis dicebant: uenient ad uos inimici deorum et leges  uestras subuertent. Aman Agapites regi Assuero dicebat: Est gens Iudeorum in regno tuo que proprias leges tenet, et inimica est tuis. Athenienses de Paulo dicebant: Nouorum demoniorum annunciator est iste. Pontifices et Pharisei concilium contra Dominum tenuerunt, dicentes: Quid facimus, quia hic homo multa signa facit? Si dimittimus eum sic, omnes credent in eum. Iudei Pilato dicebant: Seductor ille dixit adhuc uiuens: Post tres dies resurgam. Impedit nos Satanas, sed non erubescimus ueritatem; reddat ei Dominus secundum opera eius, quia ualde resistit uerbis nostris; habet speciem pietatis, sed uirtutem eius abnegat; habet zelum, sed non secundum scientiam. Ego uero, si fulminibus igneis consumerer in hac hora, nequaquam  testimonia sanctorum Patrum nostrorum transgrederer, sed exclan arem: Apostole Christi Martialis, saluum me fac. Si totum monasterium ipsius apostoli et tota ciuitas Lemouicensis omni modo hodie igne cremaretur, nec sic qui eum diligunt dimitterent puram ueritatem ipsius, sed tunc ardentius et fiducialius clamarent: Apostoli tui Martialis, Domine, precibus adiuuemur, ut et a nostris reatibus absoluti, ab imminentibus periculis liberemur, per Christum Dominum nostrum. Porro sermonibus sapientium, licet paucorum, potius credendum est quam indocte multitudinis uulgi opinionibus. Nam multitudo popularis nescit aliam auctoritatem preter istam, dicens: Quid fecerunt  tot episcopi, tot abbates, tot sapientes transacti ante ducentos annos? Nunquam amplius audiuimus Martialem esse apostolum. Cur hoc mutant isti sapientes? satis habet honorem. Et sic lingua uenenata inuidorum decidit in blasphemiam pungens talia. De illo gradu, ubi Deus eum posuit, tollunt eum, et faciunt eum ascendere ubi nunquam fuit; et ipsi Martiali hoc molestum est.

O aculei serpentis, o aspides surde, o lingua toxicata diaboli, que solita es sanctos Dei et ipsum Deum dilacerare; que non desinis peruertere uias Domini rectas; que in paradiso dixisti: Nequaquam morte moriemini, et protoplastos interemisti; que dixisti de Filio Dei: Hic est homo uorax ac potator uini, et Hic est Ioseph fabri filius; que dixisti  per Pharaonem: Quis est Dominus, ut audiam uocem eius? Nescio Dominum, et Isrel non dimittam; que dixisti Filio Dei: Hec omnia tibi dabo, si cadens adoraueris me; que uis omnes cadere, nullum erigere; que Iudam de apostolatu deiecisti; que aperis os tuum in blasphemias ad Deum, blasphemare nomen eius et tabernaculum eius, et eos qui in celo habitant; que corpora martyrum submergere fecisti, dicens: Ne Christiani sibi martyres facerent; que per Simonem Magum de Petro apostolorum principe, dicebas Neroni: Hic est homo imperitus, piscator mendacissimus, nec in moribus, nec in genere, nec in aliqua preditus potestate; que Spiritum sanctum minorem Filio, et Filium minorem Patre dudum predicabas, nunc predicas  Martialem esse minorem apostolis; quin potius abnegas eum esse Christi apostolum. Sed, heretice, canis inuide, quicunque hoc dicis, recte in caput tuum mentiris: quia Christus Martialis magister fuit, Christus Martialem per se docuit, pro Christo Martialis multum laborauit, ut uerus apostolus. Multitudo sapientium sanitas est orbis terrarum. Quod predicamus Martialem esse apostolum, contrarium est diabolo, delectabile Christo. Astutia diaboli adhuc dicunt nonnulli rustici: Magis uolumus Martialem esse confessorem primum quam apostolum ultimum. Et hac de causa ab insulsis hec praua consuetudo dudum immissa est, que modo ab eruditis penitus abscissa est. Docti enim credendi sunt potius quam uulgus, nec doctus assentiri  debet opinionibus uulgi, sed uulgus assentiri oribus docti. Docti enim fulgebunt ut splendor firmamenti, et qui ad iustitiam erudiunt multos quasi stelle in perpetuas eternitates. Quapropter hanc iustitiam non in uanum ducimus predicare. uestigia enim Christi secuti sunt priores apostoli; post apostolos, martyres; post martyres, confessores; post confessores, uirgines; post uirgines, uidue; post uiduas, continentes. Quot uero episcopi orthodoxi, quot Patres catholici, quot litterati lumina Ecclesie ante nos uitam Martialis legebant et credebant, licet si intelligerent, desidia tacerent? Quot eruditi ante nos in conspectu Dei cecinerunt: O quam gloriosus est miles fortissimus Martialis,  qui apostolorum iunctus collegio, potestate ligandi atque soluendi accepta a Domino, non dissimili cum apostolis est honoris usus priuilegio; et multa alia, in quibus apostolus predicatur; nunc uero per unum Langobardum rusticum, putantem se esse grammaticum, derelinquet conuentus eruditorum catholicorum ueritatem antiquam Patrum nostrorum? Facilius possunt cerui camporum pasci in ethere quam sancta mater Ecclesia hanc suam purissimam ueritatem derelinquere. Hanc sanam consuetudinem, etsi insulsi olim respuerunt, non tamen amiserunt, sed inuiti et ignorantes ex parte retinuerunt scintillam, et eruditi in litaniis reseruauerunt: ex qua scintilla reluxit modo ut sol pulchra ueritalis consuetudo, glorificante Deo tempora  piissimi pastoris nostri Odolrici et episcopi Iordani. Quia ergo Martialem predicamus in ueritate apostolum, gaudet ipse, gaudet Deus, gaudent angeli et omnes sancti eius. Tristatur diabolus, tristantur heretici et inuidi, et cum inuidia sua moriuntur, nisi a diabolo disiungantur. Testificor coram Deo et Christo Iesu, qui uenturus est iudicare uiuos ac mortuos, per aduentum ipsius, et regnum eius; testificor et coram Spiritu sancto, qui apostolorum pectora inuisibiliter penetrauit, si mihi uisibilis modo appareret in facie mea Martialis ipse, et me interrogaret dicens: Quem me dicunt homines esse? ego sine aliqua hesitatione, confidentissime ac promptissime protinus ei responderem dicens: Alii apostolicum uirum, alii unum de  episcopis, alii unum de ignotis sanctis, aut unum ex confessoribus. Et si dignaretur me interrogare dicens: »Odolricus uero abbas meus, et monachi mei, et episcopus meus Iordanus, Quem me esse dicunt?« ego protinus responderem, »Apostolum Dei.« Ego autem Ademarus indignus seruus tuus ueraciter credo, confiteor et dico quia tu es uere magnus et egregius, et nobilissimus apostolus Dei; et qui te contradicit esse apostolum, ira Dei cadat super illum, et sit perditio in aduentu Domini nostri Iesu Christi Filii Dei, qui te per se ipsum docuit. Sed dubii, quia non audiunt nomen tuum scriptum in Euangeliis, te hesitant apostolum; uerum ego credulus profiteor tacite pretermissum causa iunioris etatis tue; cum et in ueteri Instrumento non numerarentur  Hebrei, nisi a uiginti annis et supra. Fides, spes et caritas meum comitantur in ardua gressum, dum credo quecunque Petrus a Christo secrete et cum duodecim audiebat, te quoque per eumdem Petrum tunc simili modo audisse, et ideo gentibus te fiducialius Christum predicasse, et per te gaudeo in Deum similiter credere, omnesque hereses respuere, dum spero per te ad uisionem summe Trinitatis me peruenturum, et ipsa perenniter fruiturum, dum per te carius et ardentius diligo Dominum Iesum Christum. Quicunque a me uult auferre ut te corde non credam, et ore confitear Christi apostolum, auferre uult a me fidem, spem et caritatem, sine quibus nemo saluus esse poterit in eternum.  Non acquiesco Longobardo, qui te abnegat interfuisse in cena Christi, qui mentitur ore suo uenenato Dominum cum solis duodecim quasi latronem, non quasi regem liberalissimum cenasse. Sed assentio sanctis Patribus nostris, et scriptori uite tue, et affirmo Dominum cum duodecim apostolis discubuisse, ministrosque habuisse, qui ei et duodecim apostolis ministrarent, et pocula propinarent, et que necessaria erant deferrent. Non assentio uaniglorio Longobardo, qui te abnegat ab ipso Christo potestatem ligandi et soluendi accepisse; sed solide profiteor te tanto munere apostolico cum aliis apostolis a Christo sublimatum; ideo peto, apostole sancte, solue uincula omnium peccatorum meorum, et nunquam disrumpendis dulcissimi  amoris tui uinculis mentem meam ad te tenacissime constringe. Nunquam communicabo heretico Hebionite pseudomonacho, qui te abnegat in loco ubi Spiritus sanctus in igneis linguis super discipulos descendit, interfuisse: quin imo libera uoce omnibus populis testificor non ibi solos duodecim, sed etiam multos alios discipulos ibi in Sion congregatos fuisse, et te inter eos repletum Spiritu sancto uariis linguis magnalia Dei esse locutum, et cum aliis apostolis edoctum omnibus linguis inuincibilem resurrectionis Christi testem exstitisse. Unde imploro per te ipsius Paracliti uisitatione cor meum mundari ab omni errore, et sapientia, que a Patre luminum est, sine fine coruscare. Dispereat hereticus uelociter a facie terre, qui omnibus predicare non cessat Christi  ascensionem nullum alium preter solos undecim apostolos uidisse, et ibi nequaquam te interfuisse. Ego enim uiuens cum Christo, ego, qui nunquam moriar, ego, qui mortem non gustabo in eternum, utpote credens in Christum, super montem excelsum ascendens, et in fortitudine uocem meam exaltans, omni creature cum omni fiducia adnuntio, sicut ueritas est in Iesu; quia sicut testis est Aurelianus episcopus, quem resuscitasti a gemina morte, scriptor uite tue cum undecim discipulis in Galileam, in montem ubi constituerat eis iehsu hortante Petro abiisti, ibique ab ipso Christo potestatem predicandi, docendi, baptizandi, una cum Petro et reliquis apostolis accepisti, et postea in monte Oliueti ascendente ad Patrem Domino presens fuisti, ubi  benedictionem pontificalem ab ipso Domino cum reliquis discipulis meruisti. Unde te, sancte apostole, non sine magno gemitu deposco, fac me obliuisci terrenorum, et quo Christus precessit, incessanter suspirare ad celos celorum. Quod si Hebionita Longobardus ab infidelitate non discedit, discedat a societate orthodoxorum, rumpatur ab unitate catholicorum, abscindatur a contubernio omnium sanctorum, segregetur a consortio angelorum beatorum, quoniam nullatenus est de collegio sanctorum apostolorum. Comminatus est nos propter tuam gloriam et ueritatem accusandos a se ante papam Romanum, omnem Aquitaniam propter te excommunicandam; in laqueo suo humilietur inuidus hereticus, exsurgat  Dominus, et non preualeat Longobardus. Tripudiet in te Petrus, quia tu es dilectus sibi coapostolus; papa Romanus Aquitanie tue communicet, non excommunicet. Te Petrus ueneratur uere coapostolum; te papa Romanus non abneget uere apostolum. Te Petrus clamat carissimum fratrem; te papa non deneget dilectissimum Petri consortem. Pro te Petrus orauit fixis genibus; propter te gratias papa referat expansis manibus. Gratuletur in te omnis Roma, quoniam Petro soluit tributum omnis Aquitania tua. uerum si forte humana a diuinis discorda uerint iudicia, si forte creditum fuerit ueritatis inimicis potius quam amicis, nunquid corruptibilis papa poterit transcendere Petrum, cuius instinctu Christi preceptis obedisti? Nunquid moriturus  papa poterit te excommunicare, quem Christus ascendens ad Patrem propria manu dignatus est benedicere? Nunquid uermis efficiendus papa poterit excommunicare Dei Filium, qui tibi cum reliquis apostolis contulit ligandi soluendique pontificium? Nunquid humanus papa poterit excommunicare Spiritum sanctum, qui tibi cum reliquis discipulis contulit scientiam omnium linguarum? Nunquid fragilis papa poterit excommunicare Aquitaniam tuam, quam fecisti coheredem Christo in uitam eternam? Nunquid puluis et cinis papa poterit excommunicare Ecclesiam Dei, quam tu ab idolis emundasti, et ab omni heresi semper illesam seruasti? Nunquid futurum cadauer papa poterit ne te predicent apostolum prohibere episcopos tuos, quos  tu una cum omni Gallia presentabis Christo in die iudicii, manipulos laborum tuorum, in horreo celesti saluandos?« His et talibus, amen dico uobis, insatiabiliter Martialem apostolum Dei alloquerer, si eum contemplarer. Quod uero nonnulli bruti et pusillanimes aiunt, peccatum est, quia predicamus eum apostolum, et Deo et illi est molestum; ego uerus Christicola Ademarus ante presentiam Saluatoris, qui uenturus est iudicare uiuos et mortuos, et seculum per ignem, et eiusdem Genitricis intemerate et perpetue uirginis Marie, ac beati apostolorum principis Petri, testor et opto super me sit hoc peccatum hic et in futuro in eternum. uere si hoc peccatum super me haberem, beatus omnino fierem; non enim est hoc peccatum, sed pietas maxima. Iterum  adhuc pronuntio ante conspectum Dei, et omnium in celo habitantium, si glorie Dei uel ipsi Martiali, uel alicui sanctorum, qui iam ex hac uita transierunt, molestum aliquo modo est eum predicari apostolum, hac ipsa hora, que est quasi sexta diei, hoc ipso articulo temporis, quo hoc scribo, hoc momento, hoc atomo moriar corpore, et ultra non uiuam. Due misse, quas hodie mane sexta Sabbati continuas in honore uiuifice crucis, unam sponte, alteram obediens necessario iubenti et roganti abbati Amalfredo, super corpus beati Eparchii celebraui; si, inquam, hoc Deo displicet, non sint mihi in adiutorium, sed statim, sicut solus intra ecclesiam  scribo, hac ipsa hora animam reddam. Christus ubique est.

Christus me uiuere uult, Christo gratum est Martialem predicari a nobis apostolum. Est enim uere apostolus. O seniores Patrum, quibus hanc epistolam scribo, adhuc auribus accipite blasphemos Langobardi inter pocula sermones. Nam contrarius apostolo iubenti cum silentio panem manducandum, non in capitulo matutino, non in loco sobrietatis, sed iam escis distentus, piscibus refectus, uini meri poculis madidus, in refectorio fratrum iubebat lectorem silere multoties, et non de ipsa lectione, sed de apostolo Martiale, fratribus conuiuantibus, sepissimos sermones faciebat ita derisorios, quod non sine immensa cordis mei amaritudine dico, ut omnium  etatum fratres ad lasciuum risum et cachinnum dissolueret. Ita tota prandia et cenas per dies ferme quadraginta Augusti et Septembris mensium alternatim manducabat et bibebat, sibi et Christo apostolum Martialem blasphemabat nobis. Epule sue, blasphemie nostre. Hec erat sua crebra repetitio quotidiana: »Ego, inquit, sum nepos abbatis de Clusa; ipse duxit me per multa loca in Longobardia et Francia propter grammaticam; ipsi iam constat sapientia mea duo millia solidis, quos dedit magistris meis. Nouem annis iam steti ad grammaticam, et adhuc cum scolasticus. Sumus nouem scholastici, qui simul discimus grammaticam, et sum ego ualde perfectus sapiens. Habeo duas magnas domos plenas libris, et adhuc non omnes eos legi, sed quotidie  meditor in illis. Nullus liber est in tota terra quem ego non habeam. Postquam exiero de schola, non erit subtus celum tam sapiens ut ego. Ego ero abbas de Clusa post mortem auunculi mei, iamque sum electus ab omnibus; et nisi tales conuersi mali monachi fuissent, qui non curant nisi de hypocrisi et de rusticitate, qui mihi hoc abstulerunt, iam ex multo tempore essem consecratus abbas. Ego sum prior de Clusa, et scio bene facere sermonem de littera. Dicunt isti Lemouicani stulti, quia in Francia predicant apostolum esse sanctum Martialem, et quia mittunt eum in litaniis ante martyres, hoc falsum est; ego enim multis annis steti in Francia, et nunquam ibi audiui etiam nomen eius in aliquibus agendis nec in totis litaniis. Francia nichil  scit de ipso: nescit si est apostolus, aut martyr, aut confessor. Nulla ibi de eo fit commemoratio etiam in suo natalitio. Nunquam deberet esse hoc cogitatum. Quis fuit unquam tam ausus qui hoc diceret? Quis ausus fuit Martialem predicasse apostolum, nisi prius grande generale concilium omnium episcoporum Gallie et Italie, una cum papa Romano congregaretur, et ibi esset probatum si est aut non est apostolus. Ego totum unum concilium bene scio disponere, tam sapiens sum. Et si ego primus affirmarem, tum posset hac causa existere; in Aquitania nulla sapientia est, omnes sunt rustici. Et si aliquis de Aquitanis parum didicerit grammaticam, mox putat se esse uirgilium. In Francia est sapientia,  sed parum; nam in Longobardia, ubi ego plus didici, est fons sapientie. Ego propter hanc causam, conducam omnem Aquitaniam ad tale placitum, in quo nullus clericorum sciet se adiuuare. Nam ego aut ibo ad papam Romanum propter hanc presumptionem, aut mittam ei litteras meas sicut scio componere. Et iste papa est ualde asper homo et ferus, et male iracundus et seuis moribus; et mox ex quo audiet nouum apostolum esse erectum in Gallia, excommunicabit omnes episcopos et omnes ecclesias et monasteria totius Aquitanie, ut nullum sacrum ministerium ibi amplius celebretur, quousque hoc sit omnino destructum, et penitentia publica pro hoc sit ab omnibus facta. Et postea per testamenti preceptum excommunicabit, ut iam ultra  in futurum hoc amplius nullatenus presumatur.«

Itaque duo pseudomonachi nostri a Buxetia reuersi, mox gementes ceperunt nobis dicere: »Heu! male fuimus nati; omnes mortui sumus, nisi Deus misericordiam nobis fecerit.« Tum ista que supra retuli, et multo alia maiora que audierunt ab illo muscipula diaboli Longobardo, ceperunt nobis enarrare. Ego uero, confisus hanc contrarietatem accidere propter maiorem futuram firmitatem, et quia quo plus contradicitur, eo plus ueritas affirmatur, simulque pro nichilo ducens ostentantem Longobardum , uel quia tot prudentes Ecclesie Lemouicensis uiros iudicabat erroneos, uel quia solus exoticus neque inuitatus, uideri magister uolebat pluribus ; simulque quia confestim appulit animus hanc uobis scribere epistolam ad refellendos uecordis errores, curiose minutius sciscitatus sum ab eis hec omnia dicens: »Unde nostis si ipse est sapientior nobis?---Ultra, inquit, omnes homines est sapiens quos unquam uidimus. Nullum ita tota die loquentem audiuimus. O quam loquax est! nulla hora lassatur a locutione. In quocunque loco fuerit stans, sedens, ambulans, iacens, ita defluunt uerba ab ore eius ueluti aqua a fluuio Tigride. Ipse mandat omnem locum Buxerie  sicuti abbas, omnes monachi, et laici, et clerici nichil agunt sine nutu eius; ipse est enim prior prelatus. Multitudo populi et militum, nobis presentibus, ad eum quasi ad principem desiderantium eum audire loqui festinabant; quos ipse tota die ferens uerba, omnes pertesos reddebat, ipse uero non lassabatur. Qui uero recedebant, dicebant: Nunquam sic eloquentem grammaticum uidimus.« Quibus ego: »Non multitudo, inquit, eloquentium, sed multitudo sapientium sanitas est orbis terrarum. Sapiens uerbis innotescit paucis. Et monachus pauca uerba et rationabilia loquatur, et linguam ad loquendum prohibeat, et taciturnitatem habens usque ad interrogationem non loquatur. Stultus, si tacuerit,  sapiens reputabitur.« Tum illi: »In hac terra non reputatur sapiens, nisi multum fuerit eloquens. Sed de sancto Martiale ualde sumus tristes; nam ualde placebat nobis eum predicari apostolum; amodo uero reuertendum nobis est ad solitum usum. Ipsi enim Lemouicenses monachi, qui ante corpus eius astant, post non multos dies reuertentur ad pristinum morem, et non uocabunt eum ultra apostolum, sed confessorem, sicut Benedictus affirmat, et erit hoc magna derisio coram omni seculo.« Quibus ego. »Hec est uisio mea, quam hac nocte exhorrebam. Duo parui, sed ualde fetidi serpentes erant colore tetro, ascendentes de uallo inaquoso, sed humido, inter se ludentes et luxuriantes, et corpore immoti in superficie ualli. Quos quidam monachi  admirantes et ridentes spectabant libenter; uerum ego pro fetore maligno potius exsecrans quam fugiens, uidebam eos in cauernulis suis reabscondi, quasi fugiendo uelocius. uidebam item in summitate fossati ipsius tertium serpentem turpissime uariatum, non plus uno cubito longum, inflatum nimio ueneno, medium de foramine exire torpidum, met euomentem uenenum, qui exhalabat exsecrandum fetorem; quem, qui circumstabant, dicebant esse matrem duorum serpentium. Quem a longe clausis naribus meis dum cepissem spectare, ille uelut uisum meum erubescens, paulatim retrorsum repens, in foramine suo delituit. Intellexi duos serpentes duos esse uos pseudofratres, tertium uero doctorem uestrum Longobardum, quem ultra nequaquam uocabo  Benedictum, sed nomine digno censebo Belitonium, hoc est, Belial sonum, quia per os eius diabolus sonat. Est siquidem proprium Satane non per caritatem admonere, sed per superbiam derogare, per inuidentiam aliorum claritatem obfuscare. Sed cum sciam difficile erigere, et facile esse diruere ueritatem, nullatenus miror uos pro uno ignoto magistro in momento reliquisse bonum, quod me per multum tempus suadente, qui sum a puero non incognitus, testimoniis eque et auctoritatibus uirorum probabilium feruescentibus uix inchoastis. Melius tamen fuerat uobis rectitudinem huius ueritatis licet cognitam non inchoasse quam inchoatam dereliquisse.«

De alio etiam monacho seculari, licet inter regulares  Angeriacensis cenobii ad horam conuersetur, eiusdem nominis, prenomine autem Salgionio, scitote, o uiri clarissimi quibus hec scribo, et ipse in quantum potest, aduersarius est huic ueritati, adeo ut in conuentu nostro publico die quodam hospes, audiens nos in litaniis nomen Martialis in choro apostolorum canere, mox ibi coram omnibus maximum tumultum et murmur et scandalum moueret, et deinceps quartum in ordine confessorum elata uoce proferret, qui quartum decimum in ordine apostolorum pronuntiatum fuerat. Quem cum palam coram abbate et fratribus arguerem, ait iurgans: »Quod nunquam antea dictum est, hoc modo dicemus?« Cui Gauzbertus: »In itinere, inquit, Rome  uidi iam olim quemdam precipuum comitem Almannum, cuius linguam intelligere non poteram, nisi in psalmis et litaniis et lectionibus, cuius capellani ante eum quotidie circa horam tertiam litanias sanctorum dicebant, et quotidie illos audiebam Martialem pronuntiare in ordine apostolorum.« Tum Salgionius: »Et ego, quando euntes in Hierosolymam intrauimus mare, uidi quemdam Ioannem monachum, fortissimum grammaticum, ex ciuitate Remis, qui in naui similiter quotidie Martialem pronuntiabat in ordine apostolorum.« Et Gauzbertus ait: »Ego nisi per memetipsum ab extranea gente et barbara lingua audirem, non crederem eum esse apostolum; tu uero, qui, ut dicis, exemplum simili modo ab alienis audisti, cur aduersarius es? Quia  nunquam, inquit, hactenus talis consuetudo fuit inter nos, et omnes episcopi et abbates nostri sunt propter hoc tristes, et uolunt mittere epistolas pape Romano, ut hanc nouam presumptionem fieri prohibeat.« Et ego respondi: »Si papa, subripiente consilio inuidorum, hoc prohibet, tamen obedire oportet Deo magis quam pape Romano. Nulli etenim pape data est potestas uel absoluendi uel excommunicandi sanctos apostolos Dei, uel prohibendi Ecclesiam Dei a bene faciendo et recte loquendo.« Et ille: »Cur hoc inchoasti sine licentia sua?« Tum ego. »Et tu, inquam, cur effectus es de canonico monachus sine licentia sua? Nunquid non ante Martialis fuit apostolus quam in urbe Roma esset aliquis papa constitutus? Nunquid non simul cum  Petro Romam uenit? Nonne in Hierusalem fuit a Christo apostolus constitutus, et in Sion per Spiritum sanctum scientia omnium linguarum edoctus est? Non enim de urbe Roma, sed de Sion exiuit lex, et uerbum Domini de Hierusalem. Si qui uero apostoli ordinati sunt Rome, requirant apostolatum suum Rome. Martialis enim in Hierusalem apostolus ordinatus est, ubi fons Christianitatis, ubi uinea fuit balsami, ubi mater est omnium Ecclesiarum Sion. Nam et quod legitur in quibusdam Annalibus: Natalis Martialis, qui ab apostolis ordinatus est, simili modo legitur de Iacobo apostolo: Natalis, inquit, Iacobi fratris Domini, qui ab apostolis primus Hierosolymis ordinatus est episcopus. Non enim apostoli eum consecrarunt, qui a Christo consecratus  erat, sed compulerunt suscipere regimen Ecclesie. Pari modo Martialis tante dignitatis est apostolus, ut ab apostolis non consecratus, sed unanimi consensu primum deputatus sit regimen suscipere in prouincia et in urbe adhuc ignota, sed a Domino postea Petro ostensa. Ideo Petrus ait: Lemouicam tibi Christus commendat. Christus, inquit, non ego. Clementi uero quem de gentili Romano Christianum fecerat, alio modo Romanam urbem iniunxit Petrus, dicens: Te episcopum Rome ordino, et tibi mee predicationis et doctrine cathedram credo. Et tibi trado a Domino mihi traditam potestatem ligandi atque soluendi, ut de omnibus de quibuscunque in terris decreueris, hoc decretum sit in celis. Tunc in  medio coram omnibus manum ei imposuit benedicens, et in cathedra sua eum sedere compulit. Hoc ipsum antiphona demonstrat antiqua: Sanctus Martialis ad predicandum Galliis delegatus, subauditur a Domino, quia Dominus ante deputauerat Galliam ad predicandum, ad quam postmodum precepit ire per iubentem, imo suadentem et hortantem Petrum. In qua regione primum Lemouicensibus sermone et signis salutem pandere suscepit. Si enim hanc antiphonam ad alios uerteris apostolos, recte constabit hoc modo: S. Petrus ad predicandum Italis delegatus, Romanis ciuibus iubentibus ceteris apostolis semina fidei eroganda suscepit. Sanctus Andreas ad predicandum Achaie delegatus apud urbem Patras, suadentibus aliis apostolis, predicationem suscepit. Licet enim, ut liber Clementis ait, Barnabas primus  Romanis exortus sit predicare, tamen sine effectu et fructu reuersus est Orientem. Et si calicem Aurelianensis ecclesie, quem, sancto Euurtio episcopo  celebrante missam, fertur diuina manus benedixisse, nemo postmodum mortalis presumpsit benedicere, quomodo Martialem, quem Christus manibus suis benedixit episcopum cum ceteris apostolis, ultra aliquis mortalium benedicere pontificem presumeret? Et si benedictio patriarcharum tantam uim habet, ut dum barbas et coronas clericorum benedixerint hoc tantummodo dicentes: Benedicta sit barba uel corona tua, aliorum episcoporum benedictione non opus sit; multo magis benedictio ipsius Domini, qua eleuatis manibus apostolis benedixit, tantam uirtutem habuit ut altera consecratione ab aliquo mortalium ipsis alterius nullatenus opus esset.« Ille uero respondit: »Ipsi principes seculares hoc uituperant.« Cui ego: »Non omnes, inquit, qui ipsum Christum aut apostolos eius loquentes  audierunt uerbum Dei, receperunt. Et hoc tempore obsequium amicos, ueritas odium parit.«





FRAGMENTUM SERMONIS ADEMARI In concilio Lemouicensi habiti.


 Perlongum est tot Patrum rata testimonia de eius  . . . ad medium deducere. Unum tamen ex priscis auctoribus super hoc memorasse satis sit: illum certe nominatissimum Patrem , cui in pastorali regimine ille totius scientie uir grauisque auctoritatis successit archiepiscopus Bituricensis , orthodoxe fidei defensorem, catholice pietatis cultorem, bene nostis, etsi non uisu, sed auditu. Iam enim longe ante nos precessit martyrio coronatus, sanguine fuso ab impiis passus; ad cuius sepulcrum iam clarere audiuimus miracula, uerorum testimonio comprobata; cuius martyrium etiam in pluribus Ecclesiis more sanctorum martyrum solemniter celebratur. In quo martyre tantum domicilium sapientia sibi collocauerat,  ut sui temporis eruditi, quanquam innumeri florerent, pre omnibus tamen auctoritas eius maxime duceretur, ita ut in tota Gallia et Germania atque Anglorum gente  de quacunque uentilaretur questione, si quis audisse se diceret ab illo definitionem, nichil plus auctoritatis requireretur; iudicabatur ab omnibus ratum esse quod ab ore tanti uiri auditum esset: qui auctoritate quasi alter Salomon precellebat. Et si esset habitatu uel natu Francus, eloquio tamen Romano clarus, ac si alter iudicabatur Tullius. In conciliis Patrum coram regibus et principibus solus  proposita discernebat, solus omnium magister paucis uerbis dubitationi finem dabat. Omnes, licet peritorum peritissimi, ex ore eius pendebant, eo presente digitum ori superponebant. Ita magnus sapientia, preterquam quod septem columnis liberalium artium fulcitus erat, plenus auctoritatis et gratie, omni ecclesie ornamentum erat. Conuentus episcoporum decorabat, omnia sua dicta auctoritate diuinarum Scripturarum approbabat; et quidquid ex ore eius procedebat, quasi quodammodo non humanum, sed diuinum sonabat. Hic in suo quodam tractatu Martialis ueritatem tacere non potuit, dicens: »Summus Pater iste Martialis in cena omnino sat mystica Christo conuiua fuit, celestis panis sumens reliquias; cumque discipulorum collegia postea  surgens tersit, letus ipse prebuit linteamina. Neque unquam refugit sacra contubernia, absque Thoma piorum ex timida caterua unus. Quin imo cum Christus peteret celestia, benedici meruit inter astantium agmina. Nec choros laudantium spreuit, sed cum eisdem sancti Spiritus tunc suscepit carismata et linguas multifidas: quibus subnixus, tandem Petro comite peruenit Antiochiam, ac dehinc urbem Rome. Qua derelicta, pertransiuit ad Galliam, cuius clara et nobilis est prouincia Aquitania pars magna, ubi perueniens, totius prouincie fit apostolus per cuncta secula.«





ADEMARI MONACHI ACROSTICHON Ad Rohonem episcopum Ecolismensem.


[Figure: [Acrostichon] 12Kb]

Rex dominans mihi fautor ades, ne codice famA
   Opticeat titulis, hunc renitescat apuD
Hocce uolumen Egolisma ROTHO presul in urbE
   Omnibus eximius condidit egregiuM
Ecce patrum renitet tomus preclara tropheA
   Petri quis nituit ordine clarus honoR
Iuraque bellorum Christi inlustrissima cornU
   Sanctum flamineo que tulit ore genuS
Certatimque uenenosos strauere chelydroS
   Ornati stolis quomodo mirificE
Promptior ac micuit per eos primatibus ardoR
   Ut fuerintque Deo subdita colla diu
uir pie clare bonis Presul ROTHO comptior actU
   Semper amande mihi, accipito hos moduloS
Xenia ADEMARUS dederim tibi talia cur moX
   Rite tuum scire est unde reposco detuR
Ianua amoris adesto mihi preclara beatI
   Sint furieque procul, dum mihi pars pia siS
Te sic EPARCIUSQUE Petrus munimine comanT
   In superi nos qui castra uehantque polI





ADNOTATIO.


Hoc Acrostichon scripsit Ademarus seruus Xristi, id est monachus, ex prenobili familia Cabannensi, Ecolisme in sancti Eparchii cenobio institutus, cuius Chronicon et Commemoratio abbatum basilice sancti Martialis exstant in tomo secundo Bibliothece Labbeane. Florebat hic auctor anno 1030, quo tempore Historiam pontificum Romanorum Damaso ascriptam Roho presul Ecolismensis describi curauit opera ipsius Ademari, ut testantur superiores uersus appositi in fronte codicis, qui modo in Uticensi monasterio asseruatur, desinitque in Leone Iu.

Non ab re erit hic subiicere titulum et clausulam, quam idem Ademarus apposuit membraneo codici ecclesie sancti Martialis apud Lemouicas, qui codex complectitur quatuor libros Amalarii de diuinis Officiis, in quorum titulo hec leguntur:


Incipit prefatio Symphosii Amalarii clerici, in libros De diuinis officiis, ad Ludouicum imperatorem.

Et in fine codicis: Explicit liber Symphosii Amalarii presbyteri uenerabilis De diuinis officiis, quem misit ad Ludouicum et Lotharium reges, filios Caroli Magni imperatoris: quem librum in hoc corpore transcribi curauit Ademarus indignus monachus in honorem Dei et sancti Benedicti. Que idcirco huc refero quod SYMPHOSII prenomen nusquam legerim tributum Amalario, qui in eodem codice tantum Presbyter et clericus appellatur.



Dubia.





SERMONES TRES ADEMARI, UT uIDETUR, IN CONCILIO LEMOuICENSI CELEBRATO ANNO 994.




SERMO PRIMUS.


Quondam, ut nouit fraternitas uestra, dilectissimi, grauior afflictio et, ut ita dicam, plaga plagarum per omnia Lemouicensium crassabatur loca et per alias in circuitu ciuitates, ideoque ad beatum Martialem sue salutis medicamentum omnis confugiebat populus, quam plebem districtius in presenti miseratio castigabat superna, ut ceteri timorem haberent, nec inobedientes iussis episcoporum essent in ecclesiasticis statutis, et ne illi qui puniebantur eterna postmodum plecterentur ultione. De talibus nimirum scriptum est: »Quem diligit Dominus corripit; flagellat autem omnem filium quem recipit.« Et Paulus ait: »Quod si extra disciplinam estis, cuius filii estis? Ergo adulteri et non filii estis.«  Item propheta: »Castigans castigauit me Dominus, et morti non tradidit me.« Quod flagellum populo Lemouicensi non ad consumptionem, sed ad correctionem prouenisse constat, dum hac de causa cuncta gens Aquitanica penitentiam pro commissis egit, et sacerdotum monitis obtemperans, filia pacis est facta, quia pax episcoporum super eam requieuit. Si, inquit Dominus Apostolis, ibi fuerit filius pacis, requiescet super illum pax uestra; sin autem, ad uos reuertetur. Eo uero tempore quo hec facta sunt, antequam ad locum Montem Gaudii corpus sacratissimum transueheretur Aquitanici patroni, contigit iam aduenisse ad synodum Lemouicensem Burdigalensis urbis, hoc est secunde Aquitanie metropolitanum, cuius fides tacenda non est. Cum  enim sol occidisset et ipse metropolitanus ante beatum Martialem ab oratione surrexisset, cepit diuertere ad hospitium, sed ardentium ululatum grauiter ferens et fetorem intolerabilem ignis qui de miserorum uaporabat corporibus, in gemitu et in lacrymis prorumpens, extensis manibus contra apostoli sepulcrum, clamauit uoce magna, dicens: »O pastor et illuminator Aquitanorum, exsurge in adiutorium populi tui. Cur dormitas miseris! Tam tristem, rogo, aufer calamitatem, infernales has regnare penas non amplius iuxta corpus tuum permittas. O Martialis, speculum uirtutum, o princeps Patrum, ubi est quod legimus te in carne fuisse eius discipulum qui in populo Iudeorum sanabat  omnem languorem et curabat omnem infirmitatem; qui dolores nostros abstulit, et infirmitates portauit, cuius liuore sanati sumus? O claritas episcoporum, decus Ecclesiarum, ubi est quod legimus te in cena ministrum Saluatoris fuisse, quando suis pedes lauit discipulis? O minister pietatis, ubi est quod legitur te a Domino cum aliis apostolis potestatem accepisse ligandi atque soluendi? Nobis certe ab antiquis traditum est Patribus nostris omne te donum gratiarum cum aliis accepisse apostolis. Quid illud dicam, o pauperum exspectatio, miserorum consolatio? Nonne uerum tenemus fuisse a te nostre sedis Burdegalam urbem Deo acquisitam, et tui per mulierem a te baptizatam impositione baculi principem ciuitatis continuo a morbo curatum pessimo? Nunquid  non in eadem urbe tuo sopitum est baculo incendium estuans? Rogo, si ob plebis reatum ignis ab ore tuo exit qui deuorat inimicos tuos, tamen te esse ostende eius discipulum qui fons misericordie est. Coram omnibus astantibus in ueritate fateor quia, nisi hanc, antequam ab hac recessero urbe in his qui presentes nunc sunt, restinxeris flammam, nisi istam tribulantium multitudinem a te uidero curatam, non credet ultra mens mea his que de te lego magnifica, nec ulterius tuum ad hanc ciuitatem ero expetiturus patrocinium. Frustra mihi appellaberis Domini discipulus, incassum mihi uocaberis Occidue genti a Deo directus apostolus, nisi in oculis meis comitetur misericordie effectus. Te omnes  Aquitanie monarchum, te plebem cui presideo Burdegalensem baptismo tinxisse mihi in uanum pronuntiabunt, nisi quod oro pro salute dolentis huius multitudinis impetrauero. uirga tua, que in urbe sedis mee pro pretioso hactenus custodiebatur thesauro, mihi uilis estimabitur, nisi cor meum exhilaratum de medela istorum reddideris.« His peroratis ad hospitium archiepiscopus recessit. Erat autem per totam urbem intus et foris uirorum et mulierum pre dolore gementium clamor sine requie, et fetor intolerabilis, qui de incendio corporum exhalabat. Tum ecce ipsa media nocte apparuit signum super basilicam sancti Petri, in qua beati Martialis sepulcrum esse uidetur. Nam cernentibus innumeris sed diuo iacentibus in  excubiis lumen de celo coruscans super locum sepulcri descendit, in suo iubare totam ciuitatem quasi lux diei meridiana per unam fere horam illuminauit. Omnes autem qui in urbe erant languentes repente sani facti sunt, et, cessante dolore et gemitu, requies et silentium omnibus factum est. Fuerunt uero numero septem millia et eo amplius eorum qui eadem noctis hora sanitatem receperunt, uirorum et mulierum, dantium gloriam Deo celi et ad propria incolumes redierunt. Ipsa denique noctis hora memoratus episcopus in lecto quiescens uidit in sopore profundo talem uisionem. Astabat ei splendidus in ueste fulgenti uir quidam qui urceum plenum aqua porrigebat ei, dicens: »Mandat tibi Martialis discipulus Domini nostri Iesu Christi ut de  hac lympha refrigeres populum estuantem flammis, et bene habebunt.« Experrectus a somno pontifex, dum secum de tali miraretur uisu, et omnia quieta sentiret, intellexit misericordie rorem diuinitus in plebem stillari, sicut et inelucescente mane probauit. In illo tempore siquidem ex tum talis in ipsa patria paulatim cessare plaga cepit ut aperte constaret Aquitanicis ipsum esse protectorem in celis qui eos olim ueram fidem docuerat in terris. uerum ad illam beatam congregati pariter sunt translationem episcopi septem quasi angeli septem Ecclesiarum, ut ipso sacro septenario nobis doctoris translatio celebrior esset. Septem uero Ecclesie quarum pastores ad eamdem translationem simul tunc conuenerunt, he sunt sedes Bituricensis atque  Burdegalensis, Sanctonicensis etiam et Aruerniensis, nec non et Aniciensis atque Petrocorensis, simulque Engolismensis. Hi septem Ecclesiarum principes una cum primate Lemouicensi, populorum optimatibus et Aquitanie ducibus summopere in eodem concilio Domini legem obseruari ab omnibus sanciebant, quemadmodum per prophetam Dominus testatur dicens: »Labia sacerdotis custodiunt scientiam, et legem requirunt ex ore eius, quia angelus Domini exercituum est.« Ante omnia pacem et iustitiam obseruari monebant, ut legis docti inter uirum et uirum querelas iuste finirent, et, oppressionibus pauperum et uiolentiis rapacitatis procul exclusis, pax et amica quies in regno Aquitanico deinceps permaneret; qui uero pacem uiolarent, tanquam  rei maiestatis a liminibus exploderentur Ecclesie, et a corpore et sanguine Domini extorres et a fidelium consortio et colloquio remoti, infamia perpetua notarentur, donec per satisfactionem condignam ab episcopis iterum matri Ecclesie reconciliarentur. In eo concilio secundum legem Domini benedictionem proposuerunt et maledictionem; benedictionem obedientibus, maledictionem inobedientibus. Ceteri autem urbium Aquitaniarum pontifices, illa soluta in pace synodo, e uestigio aduenerunt, confirmantes que ab eis confirmata fuerant, et condemnantes que illi condemnauerant, ut unitas in pace Ecclesie permaneret. Cuius concilii decreta antistiti Romane sancte et apostolice sedis  miserunt; que idem Romanus papa gratanter suscipiens, auctoritate apostolica roborauit, et de pace Ecclesie admodum in Domino gratulatus est, simulque de tam pretiosi patroni translatione; et, ut hec per singulos deinceps in memoria haberentur annos, consono decreto sancitum est ad laudem et gloriam Domini nostri Iesu Christi, cui est honor, uirtus et gloria in secula sempiterna. Amen.



SERMO II.

In translatione beati Martialis, que Lotharii temporibus facta est, ut bene nostis, dilectissimi, in Montem Gaudii propter illuc primum translata eiusdem membra patroni omnis populus Aquitanicus cum episcopis et maioribus natu ac principibus ascendebat ad orationem, ut non incongrue illis diebus  letitie illud congrueret prophetie uaticinium: »uenite, ascendamus ad montem Domini et ad domum Dei Iacob, et docebit nos uias suas, et ambulabimus in semitis eius, quia de Sion exibit lex et uerbum Domini de Hierusalem.« Qui locus nomini congruere uidetur: erat enim ibi typicus, imo uerus mons Domini, idem discipulus Christi, cuius sacra illuc membra ad tempus ob gaudium Christianorum erant translata; idemque qui per tribum Beniamin ex Iacob patriarcha originem traxit, non inconuenienter dici uidetur domus Dei Iacob. Domus quippe, hoc est habitaculum Dei Iacob permansit, qui cum aliis apostolis in carne secutus toto corde dilexit eum de quo legimus: »Ego sum Deus Abraham, Deus Isaac, Deus Iacob.« De talibus profecto Dei domibus  ait ipse Dominus: »Si quis diligit me, sermonem meum seruabit, et Pater meus diliget eum, et ad eum ueniemus et mansionem apud eum faciemus.« Hec domus Dei Isrel uias Dei gentem docuerat Aquitaniam, gentes erroribus olim dedite ceperant ambulare in semitis iustitie. Tunc illis de Sion exiuit lex et uerbum Domini de Hierusalem cum Martialis, qui in Sion cum aliis predicatoribus omnem scientiam per Spiritum sanctum in linguarum ignearum uisione edoctus fuerat, legem noue gratie occiduis euangelizabat, et uerbum Domini quod in Hierusalem ab ipso magistro Saluatore Iesu Christo didicerat prouinciis Galliarum primus omnium ostendebat. In eo autem conuentu qui magnum concilium dicebatur, episcopi, qui ad eamdem patroni  conuenerant translationem, omnes docere summopere festinabant uiam Domini, ut per uiam pacis et ueritatis incedere satagerent, nec a tramite iustitie, sequentes cordis sui prauitatem, deuiarent, potiusque Patrum institutis quam diaboli suggestionibus obedirent, et de illa patroni translatione ita gauderent ut morum et actuum emendationem sibi reportarent. Coruscabant sane multa miracula ad ipsius apostoli pretiosissimum corpus. De quibus, quoniam satis notum est uobis qui inpresentiarum ipsi uidistis, per singula non necesse est narrare, ne dies antequam sermo claudatur. Libet tamen hoc solum meminisse quod, inuento corpore sancto, quicunque demoniaci et aliis uariis languoribus detenti adfuere ad eius  sepulcrum sanati sunt; sed et hi quos ignis deuorabat, eadem hora sensere refrigerium. Aliis denique cum sanitate ad sua regressis, iterum multo plures alii de longe adducebantur, e quibus totam uideres urbem intus et per circuitum foris plenam. His autem qui sani erant luctus et clamor atque fetor languentium nimis oneri erat. Cum autem psallentium chorus patroni membra de sepulcro in basilicam Saluatoris, que regalis dicitur, in arca aurea portaret, multitudo infinita illa ardentium mox curationem plenam meruit, et omnes clamabant dicentes: »Benedictum nomen Saluatoris Domini nostri Iesu Christi qui per beatum Martialem propitius fuit populo suo. Nec silere debemus quod aperto interiori uase quod sanctum retinebat corpus, odor  suauissimus emanabat et omnium adstantium nares iucundo reficiebat odore. At uero eadem sancta membra cum sacerdotum manibus de sepulcro inferrentur in uas aureum ubi recondita sunt, ecce subito terre motus factus est magnus, ita ut maior ecclesia cum omnibus qui in ea erant concuti uideretur, nec tamen occidit, sed et super populum tantus terror irruit ut nullatenus mortem se euadere posse crederet, eademque hora qui a demonibus uexabantur curati sunt, eratque hora diei tertia, et sic in ecclesiam maiorem sacra pignora deinde imminente nocte latenter propter irruentem populum cum ieiunio ministrorum in Montem Gaudii perlata sunt. Et sicut tota illa preterita nocte in aperiendo  sepulcro sacerdotes Domini cum pontifice laborauerant, ita foris chori psallentium ieiuni eamdem noctem in psalmis et laudibus duxere peruigilem. Hi autem qui intrinsecus tam tremendum arripuerant opus, confecti ieiunio ab ipsa prima noctis hora instabant, et psalmorum consummata melodia, celebratis circa pullorum cantum mysteriis, confortati corpore et sanguine Redemptoris, ad extrahendos lapides manus miserunt. Merito itaque, diuina eos Patres inspirauit dignatio, quatenus communi consensu hunc diem per singulos in reliquum annos in memoriam diuine laudis decernerent, quia in ea et miracula superna et gaudia Christianorum, atque pax et requies Ecclesiarum claruerunt. Et postea, ut eterna huius festiuitatis esset commemoratio, in  loco prefato ubi sacra patroni membra per aliquot dies requieuerunt, ecclesiam in eius nomine nouam dedicauerunt. Nam de ipso monte Gaudii ad sanctum eius sepulcrum, antequam absolueretur synodus, iterum relata sunt. Per omnia benedictus iehsu Christus Dominus noster nunc et in eternum. Amen.

Episcopi qui tunc ad eamdem conuenerant translationem probabiliores hi sunt: Dacbertus archiepiscopus, Gondebadus archiepiscopus, Hilduinus primas episcopus, Abbo episcopus, Grimoardus episcopus, Stephanus episcopus, Frotarius episcopus, Gissabertus episcopus.

Hec autem facta sunt per annum Dominice incarnationis nongentesimum atque nonagesimum quartum,  complentibus magnis turbis populorum omnia loca per circuitum urbis ad duodecim amplius milliaria sub aperto diuo serenti celo admodum iucundante.



SERMO III.

Quemadmodum, dilectissimi, dedicata ecclesia a laudibus die noctuque diuinis cessare non debet nec a sacrorum ornatu uacua manere, ita mens Christiana a Dei nunquam laude torpere nunquamue a bone operationis decore sterilis debet persistere. Et ut sacrilegium constat esse ecclesiam uiolare, ita eum qui iam baptismo purificatus domus Dei meretur esse, periculosum est temere a quoquam infestari; quia, cum uiri sancti a peruersis affliguntur, Deus qui eorum habitator est, ad iracundiam prouocatur.  In sanctis quippe uiris Deus infestatur, dicente ipso per prophetam: »Qui uos tangit, tangit pupillam oculi mei.« Qui autem Ecclesiam honorat, matrem profecto suam, et Dei sponsam honorat, imo ipsum Ecclesie caput Christum prorsus honorare uidetur. Sic enim apostolis dictum est: »Qui uos audit me audit, et qui uos spernit me spernit.« Et item: »Amen dico uobis, quia tolerabilius erit terre Sodomorum et Gomorrheorum quam illi ciuitati que uos pacem predicantes non receperit.« Hec propter hodierne festiuitatis letitiam congruere uidentur, quia, cum huius templi dedicationem, que in Saluatoris pollet proprio nomine, annuatim replicamus, occasionem uobis utilia loquendi non incassum inuenimus. Unde illud aduertendum quod,  si in oratorio dedicato homicidium uel aliud nefas quodlibet perpetratum, uel si ipsum templum a gentilibus siue hereticis pollutum fuerit, nisi prius reconciliatione episcopali iterum per aquam sanctificatum fuerit, nullatenus ibi peragi potest opus Dei. Dicente enim Apostolo: »Que societas luci ad tenebras, qui autem consensus templo Dei cum idolis?« Non dissimili ratione quisquis post baptismum grauiorem admiserit noxam, iam indignus Deo est, quia principali facinore contaminatus est donec iterum baptismo penitentie lauetur, et lotus sancte communioni sacerdotali reconcilietur auctoritate. Omnes ergo qui in baptismatis fonte spopondere, tanquam immaculata domus Dei finetenus custodiant, ut integer spiritus eorum et corpus in aduentum  Domini seruetur. uerum si quem post lauacri sacramentum grauius corruisse contigerit, penitendo digne satagat et confitendo matri Ecclesie per sacerdotum examen reconciliari, ne uidelicet, quod absit, diaboli templum uideatur, neue cum Satane regno damnetur, sed potius templum Dei manens in regno Christi et Dei hereditatem possideat. Illud omnibus etiam diligenter animaduertendum quam ponderosum et immane arguet exitium his qui iuste ab episcopis excommunicati sunt. Certe dum aliquoties ob quorumdam graues offensas sue diecesis episcopi excommunicant ecclesias, non in eis ultra diuinum peragi licitum est opus donec iterum sermonis claue eas ipsi pontifices aperiant. Nempe lingue  episcoporum claues sunt celorum, dicente apostolis Domino, quorum uicem in Ecclesia nunc episcopi tenent: »Amen dico uobis, inquit, quecunque alligaueritis super terram erunt ligata et in celo, et quecunque solueritis super terram erunt soluta et in celo.« O quantum iudicium illis imminet qui episcoporum excommunicationem obseruare recusant, quorum tanta auctoritas est ut qui eos honorauerit Christum honoret, qui eos contristauerit Christum contristet. Et quod auctoritatem concilii possint duo solummodo episcopi perfecta adimplere uirtute, quodque ad regendum in pace et iustitia populum sibi commissum in conciliis sibi inuicem altrinsecus auxilium debeant ferre, confirmat Dominus dicens: »Dico uobis, quia si duo ex uobis  consentiunt super terram, de omni re quecunque petierint, fiet illis a Patre meo qui in celis est; ubi enim sunt duo uel tres congregati in nomine meo, ibi sum in medio eorum.« Proinde quotiescunque solus episcopus, conuocatis sue diecesis primoribus, leges populo de iustitia et pace instituit, quia uice Christi legatione fungitur, ut qui eum audierit Christum audiat, qui eum spreuerit Christum spernat, nemo eius iussa absque anime sue ingenti periculo contemnit. Quoties uero presul, presulem sibi adiudicandi opem, ut iam sint duo, adsciuerit, iam duo episcopi unum sapientes, unum idipsum sentientes, in nomine Domini congregati, Dominum in medio sui habere creduntur quasi tertium iudicem, eorumque sententiarum confirmatorem;  quorum duorum qui auctoritatem contemnit, ipsum qui in medio eorum se asserit interesse contemnit. uerum si quando episcoporum trinitas astiterit, et sibi de quibuscunque consenserint rebus, tres quartum secum Dominum in medio habentes, eumdem nichilominus a Domino accipiunt auctoritatis priuilegium, ut quisquis eorum contraire quesierit dictis, reus existat superne maiestatis; ideoque indubitanter peribit. Igitur si duorum uel trium episcoporum tante uirtutis et auctoritatis est, Domino testante, ut quecunque petierint a summo opifice fiat illis, quante putatis esse firmitatis conuentum ubi plures in nomine Christi nunc congregati sunt episcopi? Ecce enim hodiernum presens concilium episcoporum in hac sancta sede  Lemouicensi numero concluditur septiformi, ac perinde sacrato, ut non dubium sit esse Dominum in medio eorum.

Si quidem de presenti concilio septem episcoporum non incongrue dicere ualemus, quia nunc deambulabat Dominus in medio septem candelabrorum aureorum, tenet quoque in dextera sua septem stellas, quoniam septem stelle angeli, hoc est sacerdotes, sunt septem Ecclesiarum, et candelabra septem, septem Ecclesie sunt, uidelicet hec sancta sedes Lemouicensis atque Bituricensis, Albiensis etiam necnon et Cadurcensis, Engolismensis quoque et Petragoricensis, simulque Pictauensis. Eodem septiformi numero libri signati intus et foris septem  signacula sunt, et agni immaculati qui occisus est ab origine mundi septem cornua et septem oculi sunt, qui sunt septem dona Spiritus sancti. Quis uero ambigat hoc septem episcoporum perfectam esse concilium, cum duorum uel trium Dominus confirmatissimum esse testetur? »Ubi, inquit, duo uel tres congregati fuerint in nomine meo, in medio eorum sum.« uideat ergo quantum anime sue ingerat detrimentum qui huic sancto concilio de iustitia et pace confirmanda et obseruanda inobediens existere quesierit. Talis denique prorsus a presenti concilio excommunicationi tradetur, et merito ut qui Dei iugo nolunt subdi, quod est suaue, Satane dura potestati tradantur. Plane sicut Ecclesie a propriis episcopis excommunicate interim usque ad absolutionem  officio uidemus priuari diuino, ita quicunque ab episcopo suo excommunicatur, diuina priuatur gratia usque ad reconciliationem per condignam satisfactionem. Talibus non est licitum Ecclesiam ingredi, nec cum fratribus participari neque in conuiuio, neque in colloquio. Nam etsi irreconciliati ab hac uita egrediantur, sic anime eorum a societate animarum sanctarum extranee facte in potestate tartari sunt, sicut hic corpora eorum a corporali remota sunt Ecclesia. uerum quoniam nonnulli ita contenebrati tumore superbie uidentur ut ubi iam episcopali iudicio fuerint excommunicati, tamen quasi licenter pro contemptu excommunicationis Ecclesiam intrent, et aliis in conuiuio, aliis in colloquio, preter episcopi iussionem semetipsos  iungant, sciant se tales dupliciter interimi et pro culpa priore et pro contumacia uel negligentia sequente. Hi etiam qui excommunicatis scienter participantur preter consensum episcopi, nimirum iudicio graui digni sunt. Rex ille quondam apud Anglorum gentem iustus erat, sed quia cum excommunicato comite suo participauit semel in conuiuio, episcopo predicente, iustum Dei iudicium in hac uita passus est, quia in eadem domo gladiis confossus est. Illam gentem Gregorius papa tempore Mauricii et Phoce per discipulos suos ad fidem conuertit, et ab ipsa gente merito apostolus dicitur, quia eam per Euangelium primus in Christo genuit. Quanto magis ergo Martialis a Galliarum gentibus apostolus esse iure pronuntiatur, qui, Domino per beatum  Petrum iubente, primus Galliam luce fidei illustrauit temporibus Claudii et Neronis, qui ex genere Abrahe, tribus autem Beniamin, oriundus unus ex septuaginta duobus discipulis Domini fuit, et apostolus pronuntiatur esse eodem modo quo et Paulus et Barnabas, qui de duodecim non fuerunt. Apud ipsam quoque Anglorum gentem cui Gregorius institutiones ecclesiasticas primus plantauit, probauit Martialem esse ab antiquitate scriptum in numero aliorum apostolorum. Nam et nuper illius gentis rex codicem litteris aureis scriptum Aquitanie duci cum aliis muneribus direxit qui in serie beati Petri et aliorum apostolorum Martialem continet scriptum. Hoc idem in aliis illius gentis uetustissimis uolum.  bus ipsis oculis nostris probauimus. Constat itaque non solum nostris temporibus, uerum etiam et antiquis, Martialis apostolatum claruisse, et fidenter nos profiteri quod fidenter Gregorium in suis posuisse institutionibus certum tenemus. Porro autem qui ab episcopis excommunicantur, hoc est, ligantur, et negligunt siue contemnunt, quoties se indignos Ecclesie ingerunt, toties se ipsos ligant et iram Dei contra se prouocant, dicente Domino ad Moysen: »Si quis externorum accesserit ad sanctuarium moriatur.« Modo enim externi Ecclesie Dei esse uidentur qui ligati, siue excommunicati et extranei a societate fidelium sunt culpis propriis exigentibus. Omnis autem qui iuste se patitur excommunicari ne obediat sacerdoti, non fidelis sed infidelis  iudicatur. Qua itaque ratione mysteriis diuinis interesse presumit excommunicatis, cum nil aliud illi quam iudicium sit quod fidelibus remedium est. Nam sicut qui Eucaristiam manducat et bibit, indigne iudicium sibi manducat et bibit, non diiudicans corpus Domini, uel sicut qui manducat panem uel bibit calicem Domini indigne, reus est corporis et sanguinis Domini; ita qui indigne Ecclesiam ingreditur, iudicium magis quam salutem sibi acquirit, quia reus est sancte Dei Ecclesie. Talium exemplo rex Osias percussus est lepra, quia pontificis sui interdictum contempsit indigne templum Domini ingressus, qui de genere Dauid multis annis iustitiam conseruauerat, postmodum uero ad iniustitiam declinans incidit crimen inobedientie, et  sub specie religionis, ut Domino adoleret incensum, indigne ingressus est templum. uerum pontifex Azarias cum sacerdotibus Domini octoginta interdixit regi ne illicitum ageret et modo excommunicandi: »Egredere, inquit, rex, de sanctuario et ne contempseris, quia non reputabitur tibi in gloria hec a Domino Deo.« Sed excommunicationem  pontificis rex elatus contempsit et cepit ei comminari. Idcirco mox terre motus factus est in templo, et rex lepra percussus est usque ad diem mortis. Imperator Theodosius episcopi sui excommunicationem, ut debebat, pertimuit. In die enim Natalis Domini non est ausus ingredi ecclesiam, sed lugens in sacco et cinere, in cubiculo suo perstitit quoad pro reatu digne satisfaciens ab episcopo reconciliaretur. Qua de re, quia semper obediebat iussis episcoporum, semper in omni bello mirabilis Deus illi concedere dignabatur uictoriam plenam. Porro ad eos qui episcoporum paruipendunt excommunicationes exempla prophetarum proferimus. De talibus nimirum iustitiam peruertentibus ait propheta: »ue qui sapientes estis in oculis uestris et  coram uobismetipsis prudentes, qui iustificatis impium pro muneribus, et iustitiam iusti aufertis ab eo. Propter hoc, sicut deuorat stipulam lingua ignis, et calor flamme exurit, sic radix eorum quasi fauilla erit, et germen eorum ut puluis ascendet. Abiecerunt enim legem Domini exercituum, et eloquium sancti Isrel blasphemauerunt. Ideo iratus est furor Domini in populum suum, et extendit manum suam super eum, et percussit eum et conturbati sunt montes, et facta sunt morticina eorum quasi stercus in medio platearum.« Per conturbatos montes clerici, siue principes laici intelliguntur. Ast excommunicandi causa destructores pacis iubent episcopi prophetica auctoritate manere insepultos, ut, secundum prophete sententiam, sint cadauera eorum quasi  stercus in medio platearum, ut sicut exigente reatu eorum anime in illo seculo a Dei regno extorres sunt, ita corpora a Christianitatis separentur sepultura. Pacem ergo omnes obseruent, si excommunicari nolunt, pacem et ueritatem, hoc est iustitiam diligant, ut cum omnibus pax Domini sit, ipso prestante qui uiuit et regnat in secula seculorum.




CIRCA ANNUM DOMINI MXXIX.
BERNARDUS SCHOLASTICUS ANDEGAuENSIS.





NOTITIA HISTORICA ET LITTERARIA.


 Bernard, dont on ne connaît point autrement la famille, auait un frère beaucoup plus ieune que lui, comme il paraît, nommé Robert et surnommé l'Angeuin, qui fut abbé de Cormeri, en Touraine . On coniecture de là, auec fondement,  que Bernard était du pays d'Aniou. Il quitta sa patrie pour aller se rendre disciple de Fulbert, à Chartres . Pendant qu'il y étudiait, il conçut une déuotion particulière pour sainte Foi, dont il y auait hors des murs de la uille  une petite chapelle, qu'il uisitait souuent, tant pour prier que pour écrire plus en repos. Les miracles que Dieu opérait au tombeau de cette sainte firent alors beaucoup de bruit. On en débitait à Chartres de si extraordinaires, que Bernard ne pouuait les croire. Pour s'assurer de la uérité, il résolut de recourir à la source et de faire un uoyage à l'abbaye de Conques en Rouergue, où se conseruait le corps de la sainte. Il paraît même qu'il s'y engagea par une espèce de ueu. Mais il ne le put sitôt accomplir. L'éuêque d'Angers, qui était alors Hubert de uendôme, l'appela près de lui pour lui confier la direction de l'école épiscopale. Bernard en prit soin pendant trois ans, et y eut beaucoup à souffrir de se uoir d'une part empêché par un enchaînement d'affaires  d'accomplir son ueu, et de l'autre engagé auec des étudiants si peu auancés, qu'il ne pouuait profiter des leçons qu'il fallait leur donner. Enfin il quitta brusquement Angers, et fit son uoyage proieté . Il le fit même à deux différentes fois. Etant à Conques , il recueillit tous les miracles de la sainte dont il put auoir des preuues certaines, et les enuoya à Fulbert, son maître.

On suppose que Bernard retourna à Angers, où il continua d'exercer l'emploi de maître d'école, et qu'il peut être le même que le chapelain de Geofroi Martel, comte d'Aniou, qui se nommait Bernard. Mais c'est de quoi l'on n'a aucune preuue. On en a encore moins pour lui prolonger les iours iusqu'en  1054, qui est l'année de la mort de l'abbé Robert, son frère . Peut-être l'aura-t-on prise par erreur pour le terme de la uie de Bernard. Ce qu'il y a de certain, c'est que notre scholastique florissait dès l'épiscopat de Fulbert , et même dès le commencement, uers 1010. Il y a bien loin de cette époque à celle de 1054.

Le principal écrit de Bernard est son recueil des miracles de sainte Foi, imprimé par les soins du P. Labbe , mais sans nom d'auteur, parce que l'épître dédicatoire, où il se fait connaître, manquait à son manuscrit. Dom Mabillon, l'ayant déterrée dans un autre manuscrit de l'abbaye de Saint-Père, à Chartres, où l'ouurage est plus entier  que dans l'imprimé, en a fait présent au public . Albéric de Trois-Fontaines nous auait déià appris que ce recueil appartient à Bernard, scholastique d'Angers . On ne conuient pas de l'année précise à laquelle l'auteur y mit la main. Les uns croient que ce fut en 1010, les autres en 1012 . Il est au moins hors de doute qu'il le finit auant 1026, puisqu'il y parle comme uiuant encore du temps de Richard II, duc de Normandie, qui mourut la même année .

Le recueil est compris en uingt-deux chapitres; mais il se trouue plus ample dans quelques manuscrits. On en a déià nommé un de cette nature. Les auteurs  du nouueau Gallia Christiana  copient un endroit de l'ouurage qui ne se lit pas dans l'imprimé. Aussi ils auertissent qu'ils l'ont tiré des manuscrits, ce qui prouue ce que nous auançons ici. L'auteur, au reste, a fait ce recueil sans choix. Il paraît que tous les miracles lui étaient bons, pouruu néanmoins qu'ils fussent bien prouués. Il s'est particulièrement attaché à cette certitude: ce qui l'autorisait à inuiter ceux qui en douteraient à se transporter sur les lieux, afin de s'en conuaincre par eux-mêmes . M. de Tillemont lui rend cette iustice, que ses narrations sont fort circonstanciées, et d'ordinaire appuyées par des témoins oculaires . Mais il obserue auec raison qu'il y en a de fort étranges, et que la  pénultième surtout n'est propre qu'à rendre les autres suspectes de fiction ou d'illusion. Bernard atteste néanmoins qu'il l'auait apprise d'un uénérable abbé, qui la sauait de la personne même à qui la chose était arriuée.

Quoique l'ouurage de notre scolatisque ne contienne que des miracles, dont quelques-uns sont fort extraordinaires, on ne laisse pas d'y trouuer plusieurs faits qui seruent à illustrer l'histoire ciuile de ce temps-là. C'est en conséquence que les historiens de Languedoc rapportent parmi leurs preuues un long fragment de l'écrit de Bernard . Si Catel en auait eu connaissance, il n'aurait pas donné à la femme de Guillaume, comte de Toulouse, à la fin du Xe siècle et au  commencement du suiuant, le nom d'Alfonse, ou Delfonse ; il y aurait uu qu'elle se nommait Arsinde.

Il est urai qu'il a été trompé par la copie défectueuse d'une traduction en uieux uers gascons du chapitre cinquième de l'écrit en question, dans laquelle cette comtesse est mal nommée Delfonse. On y lit effectiuement: A Artous Delfonse comtesse, au lieu qu'il faut lire, comme le remarquent les historiens de Languedoc : A Arsens de Tolose comtesse. Cette traduction en anciens uers uulgaires, que Catel copie en entier , est une nouuelle preuue de notre sentiment au suiet de l'ancien usage de la langue romancière. Nous  sommes persuadé qu'elle suiuit de près la publication de l'écrit de Bernard. On n'aperçoit, en effet, qu'un motif qui ait pu porter le poëte à traduire ce chapitre plutôt qu'un autre: ce motif était de faire plaisir à la comtesse ou aux deux fils, Raimond et Henri, dont elle deuint mère par le pouuoir de sainte Foi auprès de Dieu. Tout le narré de ce chapitre tend à annoncer cet éuénement. Arsinde ou ses fils uiuaient donc encore lorsque le poëte entreprit sa traduction. C'était donc auant la fin de ce XIe siècle. Aussi la rudesse et la grossièreté de l'idiome qu'il emploie dans ses uers montrent-elles notre langue romancière encore dans les langes.

Bernard a laissé un autre écrit de sa façon. C'est la relation d'un pèlerinage qu'il fit uers 1020, en la  compagnie de quelques autres Angeuins, à Notre-Dame du Puy en uelay. Ménard, dans ses Ecriuains  d'Aniou, en rapporte un fragment, qu'il a tiré du P. Gissey.





DE SANCTA FIDE uIRGINE.


 Aginnum anno 303 adueniens Dacianus, spirans minarum et cedis in Christianos, inquisiuit, ac immanem persecutionem adorsus est. Turbatus pusillus fidelium grex, clam ab urbe secessit, ac per  abrupta eremi, et fragosas conuallium cautes diuagatus in speluncis delituit. Gregem secutus pastor , omnia circumquaque scopulorum diuersoria peragrauit. Hos diuinis colloquiis recreabat, illos emendicatis subsidiis fouebat, omnes erigebat exemplo, ac penis et premiis eternis propositis ad martyrium preparabat. Demum pridie Nonas Octobris, cum, ut fert traditio, excelso e monte, cui hodie a Sancto uincentio nomen, pateret aspectus in urbem, et ipse in eius platea perspiceret oculis illustre spectaculum, nempe Fidem uirginem eo nomine, pro cuius defensione uiriliter decertabat, dignissimam, cum suppliciis tortoribusque committi, et post longa craticule ardentis supplicia excarnificatam ac tostam ab angelo columbe  specie donari corona, ipsamque interim sponso Christo uite sue reliquias, holocausto iam  fere peracto, consecrare, sensit in se caritatem accendi eo igne qui uirginem absumebat, atque preiuisse puellam attendens, erubuit non saltem sequi. Aginnum reuertens, prius Deum precatus, ut  omnia in melius conuertens sibi in illo articulo quid rei faciendum esset, non obscuro significaret indicio, et si quidem in arenam descendendum esse statuisset, ex proximo pumice emicare faceret protinus aquam: nec mora, eodem loci temporisque uestigio fons uiuus emanat mirabiliter eductus, aquam iugem abunde suppeditans. Ad aque aspectum cor designati martyris magis magisque exarsit, et ad certamen quo dein gloriose perfunctus est, se protulit. Illico enim ductus ante presidis tribunal, Christianam fidem profitetur, iudicis ac tortorum minas contemnit, tandem inuictus in confessione Christi abscisso capite martyr occubuit, ut prolixius recitant gesta eiusdem sancti, apud Surium et Martyrologium Romanum. Festum eius celebratur 20 Octobris.





DE MIRACULIS SANCTAE FIDIS LIBER Auctore Bernardo scholastico.





MONITUM MABILLONII.


 Sub id tempus  Bernardus scholasticus, scholis Andecauensibus prepositus, librum De miraculis sancte Fidis Conchensis seu Conchacensis composuit, eumque Fulberto Carnutensium episcopo, magistro quondam suo, nuncupauit. Editus est magna ex parte hic liber in tomo secundo noue Bibliothece Labbeane, sed absque nomine auctoris. Bernardum uocat Albericus in Chronico ad annum 994. »Ad sanctum Fulbertum episcopum Carnotensem, inquit, Bernardus, scholasticus Andecauensis, edidit  libellum Miraculorum sancte Fidis de Conchis, que passa est Aginno sub impio Daciano cum beato Caprasio.« Exstat in codice Carnutensi hic liber, editis auctior, sub hoc titulo: Incipit liber miraculorum sancte ac beatissime Fidis uirginis et martyris, editus a Bernardo scholastico, Andecauine schole magistro.« Hunc uero librum dicat sanctissimo atque hominum doctissimo Fulberto Carnoteno episcopo Bernardus scholasticorum minimus. Itaque hic liber scriptus est post annum millesimum septimum, quo Fulbertus  ad sedem Carnuntensem assumptus fuit. Huius scriptionis occasionem inde natam refert hic auctor, quod, cum Carnoti in Fulberti schola uersaretur, suburbanam sancte Fidis ecclesiam, uel scribendi causa uel orandi, sepius adiret, et multa de miraculis in cenobio Conchacensi patrari solitis audiret, que nonnulli fabulis anilibus deputabant; subierit animum cogitatio, ut locum adiret, et rei ueritatem coram exploraret. uerum ad schole Andecauine magisterium ab episcopo inuitatus, et per triennium illic docendo immoratus, postposito tandem hoc munere, Conchas se contulit non semel: ubi de sancte Fidis uulgatis miraculis sollicite indagare cepit, que quidem uera esse certissime deprehendit. In his testatur se uidisse hominem, cui oculi uiolenta ustione  auulsi fuerant, sed meritis sancte Fidis omnino restituti uniuersa attestante prouincia. Quod miraculum, ueluti fundamentum ceterorum, ait se posuisse initio libri, in quo potius rerum inter sese similitudinem, quam ordinem temporum seruauit, referendo tantum ea que ipsius tempore facta sunt et a uiris fide dignis comprobata. Hec fusius auctor in libri sui prologo, quem integrum referre uisum est. In his miraculis non semel fit mentio de peregrinantibus ad loca sancta, quos Romeos uocat: qualis fuit ille Witbertus Romeus, cui euulsi oculi celitus restituti fuere. In capite 5 laudatur Arsendis, uxor Willelmi Tolosani comitis, fratris illius Poncii, qui ab Artaldo post hec priuigno suo dolo interfectus fuit. In cap. 8 memoratur Bertillis comitissa: ubi sancti Marii confessoris  aurea maiestas, sancti Amantii eque confessoris et episcopi aurea maiestas; denique sancte Fidis aurea maiestas, id est statua, uocatur. In cap. 14 laudatur domnus Oebalius, dominus castelli quod dicitur Torenna, in pago Lemouicensi, eiusque coniux domna Beatrix, per diuortium ab eodem deserta, que Richardi secundi Nortmannorum ducis soror erat, ut probat auctor in fine eiusdem capitis his uerbis: »Anno fere et dimidio post secundam a Conchis reuersionem, accidit mihi certo negotio, domni Willelmi Pictauorum comitis adire curiam, in qua cum domnam Beatricem uiderim, a Ricardo fratre suo Rotomagensium comite illuc missam, ardenter eius colloquium aggressus, illico recogitare cepi super  hoc miraculo,« nempe de peregrino e mariti uinculis diuinitus liberato: »cuius uerba, per omnia monachorum Conchacensium uerbis concordantia, esse poterat probabile argumentum, si quis dubitaret in aliis etiam mihi ab eisdem narratis.« In cap. 21 ad probandum miraculum de milite, intestinorum inordinatis motibus exempto, testem adducit Rodbertum Cantoiolensis monasterii abbatem, uirum reuerenda canitie satis honestum. Hec ex editis.

Longe plura sunt in codice Carnutensi. In his ait auctor tot carceratos meritis sancte Fidis absolutos, »ut ferreorum compedum, quos pagensi lingua bodias uocant, immensitas occupationem in monasterio faceret. Quocirca tantam ferri massam extundi, atque in ianuas redigi studio fabrorum seniores  decreuerunt.« Unde nullus fere in ecclesiam, que triformis est, aditus patet, qui de predictis compedibus seu catenis ianuas confectas non haberet. De triformi hac ecclesia sic idem auctor: »Est deforis tectorum dimensione basilica triformis, que interius, propter mutuam transeundi amplitudinem, in unum corpus coit ecclesie . . . Dextrum latus sancti Petri apostoli, leua sancte Marie; medietas autem sancti Saluatoris titulo dedicata est. uerum quia eadem medietas psallendi assiduitate frequentata habetur, illuc ex proprio loco sancte martyris pretiosa translata sunt pignora.« In consequentibus agitur de multis miraculis sancte Fidis, in Aruernica processione factis, cum scilicet imago sancte Fidis et capsa aurea, quam fertur donauisse Carolus  Magnus, portata fuit per Aruerniam in quoddam sancte Fidis predium, quod Molendinum Pisinum indigene nuncupant, preunte cruce cum textu Euangeliorum, aqua benedicta, et corneis tubis, que a nobilibus peregrinis ornamenti causa in monasterio oblate fuerant. Huic predio adiacet castrum Aurosa, cui princeps quidam, Robertus uocabulo, preerat, qui ob monachum illius predii custodem male ab ipso habitum celitus multatus est. Sed de his satis, superque satis. Ermengaudus Urgellensis comes testamento suo , quod anno duodecimo Rotberti regis confecit, sancte Fidis cenobio legat gradales duas de argento.



BERNARDI SCHOLASTICI ANDECAuINAE SCHOLAE MAGISTRI EPISTOLA AD DOMINUM FULBERTUM AD LIBRUM DE MIRACULIS SANCTAE FIDIS



 Sanctissimo atque hominum doctissimo FULBERTO, Carnoteno episcopo, BERNARDUS, scholasticorum minimus, sanctissime beatitudinis donum.

 Cum dudum Carnoti uestra sincera conuersatione fruerer, accidebat crebrius ut uel scribendi causa uel orandi, sancte Fidis martyris, que extra muros  eiusdem urbis sita est, ecclesiolam adirem. Qua de re memini nos aliquando inter confabulationis colloquia incidisse in mentionem sancte Fidis, miraculorumque eius, que in loco Concathensis cenobii, ubi sacrosanctum corpus illius ueneranter excolitur, omnipotentia Christi fiunt assidue. Que, quia partim uulgarium fama celebrari uidebantur, partim quia inaudita habebantur, haud aliter quam inanis fabule commenta a fide reiiciebantur. Et tum cum quod uerum erat per uoluntatem Dei silere non poterat, uerique opinio pene per uniuersam Europam iam discurreret, paulatim subiit mihi in corde tacita et obliuionis impatiens cogitatio, uti ipsum sancte martyris habitaculum eodem discendi studio adirem. Postremo adeo res rediit huc, ut uoti inde facti tempus  diemque, ne daretur obliuioni, in manuali codicello notauerim. Interea causa exstitit qua ad urbem Andegauensem, ab ipsius urbis episcopo exoratus, transmigrarem, ubi fere per triennium per inanes nugas, ut uerum confitear, tempus studii conterens, excessi tamen uoti quippe bonam opportunitatem exspectabam, qua succedentibus multiplicis cure occupationibus, adeo me falsa exspectatione reddidit delusum, ut uelut piscis intra linea claustra captus, quo magis expediri conabar, eo grauioribus malis implicarer. Tandem uero ne sub spem aduersitatis desidie mee uiderer consulere, cum etiam occultos et pene inextricabiles diabolica fraude mihi presentirem parari laqueos, prorsusque arte inimica a ceptis cogitantem de bonis absterreri, postpositis  repente rebus, ad desideratum gloriose martyris mausoleum Domino ducente perueni. Hic ergo de uirtutibus sancte Fidis, postquam sollicite cepi inquirere, tanta a diuersis relatoribus miraculorum affluentia abundauit, ut nisi audiendi ardens esset animus, nimio tedio afficerent cerebrum. uerum quia ipsum hominem, cuius oculi uiolenta ultione radicitus abstracti fuerant, et postmodum salua nature integritate reformati, ipse uidere merui, et nunc etiam ibi hic homine dictante uideo, eodemque prodente, uniuersa attestante prouincia, noui; primum id tanquam miraculorum fundamentum ceterorumque lectioni inserendum puto, non solum sensum e sensu, sed etiam uerbum e uerbo, ut ab eius ore audio, breuitatis alienus longam satis lineam  narrationis exordiens. Post hec uero pro redeundi festinatione perpauca adiicere miracula, reliquorum uero pulchriora summa breuitate cursimque notata,  ea quidem que etate nostra non sunt antiquiora, quorumque testes in promptu, non fabulosam, sed euidentissimam ueritatem liquerint, mecum in patriam Deo duce deferendum delibero; quo uidelicet diligentiori datus otio, abundantiorem lecturis faciam lectionem. Hec ergo, mortalium doctissime, cum acceperis, artis tantum positionem corrige: nam quidquid mihi narratum fuerit, quamuis indoctus et recte dictandi imperitus, non tamen simplex ad audiendum nec facilis ero ad credendum; aut potius, si fedum tibi uidetur stylum imparem materie materiam polluisse, tu te tibi salua beneuolentia mea, quem constat unice in altiorem sapientie gradum euasisse, tam nobile tamque gloriosum thema nobili gloriosoque stylo decoratus sume, ne ueritas malo  stylo corrosa legentibus horreat, ac per hoc res optima uilescat: nam tantam talemque historiam tanquam abiectis sapientibus occupasse presumptoris potius est improbitas, nisi quia causa in medio prolata me ab hac audacie nota facit immunem, quam, ut manifestius edicam, melius est celestia miracula, necdum sicut noua et indubia, a scholastico quamlibet indocto salua ueritate utcunque tradi litteris, quam ab ignotis mundi partibus oscitantem spe dubia oratorem exspectari. Ergo non adeo culpandus mihi uideor, si diuine gratie munera pro uiribus propalare contendo, cum ipsa scriptorum inopia ut id agam uehementer expostulat. De cetero qui hoc lecturi estis, moneo ne in huius scripture concordia scandalizemini, consequentiam temporum  querentes; non enim permittit me instans redeundi necessitas ad purum inuestigare, nisi ea que sine detrimento fructus misericordie minime sunt pretermittenda. Unde non hic in hac scriptura libri, quem De uirtutibus sancte Fidis Deo cooperante exordior componere, annorum ordo, sed miraculorum concordabit similitudo, quorum inuiolabili ueritate diligentissime a me exquisita, quia nichil uerius, precor ut fidem relatui pleno corde accommodetis, ne uobis sancte martyri postmodum minus derogasse sit satius: aut potius, si rei prodigiose inusitata nouitas uos perturbat, id super omnia a uestra fraternitate procumbens terratenus peto, uti nostro tempore non tam orationis quam causa experientie, et uos quoque me regresso huc ueniatis, ne intempestiue  falsum iudicetis inexperti, cuius ueritatem ultro propalabitis experti.



DE MIRACULIS SANCTAE FIDIS LIBER.




CAPUT PRIMUM. De Witberto, cuius oculos radicitus euulsos sancta Fides redintegrauit.


 Adhuc in pago Rutenico, ubi et beatissima requiescit Fides in uicinia uici Conchacensis, presbyter  quidam, Geraldus nomine, superstes habitat, qui habuit consanguineum, ac in pontificali confirmatione filium, nomine Witbertum, sue domus uernaculum, rerumque suarum procuratorem strenuum. Hic aliquando Witbertus festiuitatis gratia ad Concham  perrexerat. Completaque de more solemni lucubratione uigilie, in crastino, id est in ipso solemnitatis die, recidiuo redibat tramite, cum offendit sinistra fortuna prefatum dominum suum occulto zeli odio aduersus se commotum. Hunc presbyter, cum in peregrino habitu cominus cerneret, uerbis pacificis in primo aggressu ita affatus est: »Ecce, Witbertus, Romeus, ut uideo, effectus es;« sic enim in eadem patria sanctorum perigrini appellantur. »Est respondit; etiam, domine, a festiuitate sancte Fidis reuertens.« Tum uero de ceteris quasi amicabiliter exquisito, dat licentiam abeundi. At cum paululum sese preterirent, respiciens post tergum Iudaice proditionis sacerdotes  iubet homini ut paulisper operiatur se. Quem consecutus, mox a suis utrobique uallatum teneri precipit. Quod cum ille uidisset, nimio metu intremiscens, summa cuius criminis arguatur, percontari cepit. Cui uir perfidus huiuscemodi minaciter dedit responsum: »Malum mihi fecisti, et peius factum ire paras; et ideo non aliter quam ipsis tuis oculis satisfaciens, mihi supplicium dabis;« nec tamen apertius, quasi pre pudore, designauit modum culpe. Namque est sacerdotibus inhonestum de zelotypio suo agere iudicium. Siquidem huius mali causa de suspicione constuprande mulieris fuerat exorta. Ille uero, ut erat rei ignarus, omnigene culpe purgationem satis confidenter profert: »Ecce, inquiens, domine,  omne nefas, quo tibi suspectus habeor, si est ut palam detegas, legaliter refellere paratus, non estimo inueniri posse quo pacto iram tuam tuorumque fidelium incurrere debeam.« Ad quem ille: »Cessent, inquit, cessent superflue excusationis ambages; iam enim dudum conclamatum est, data sententia, ut oculis careas.« At ille gladiatorio sibi animo insistere, irreparabilemque sue destructionis horam imminere, nec ullum pretii locum fore ulterius cernens, adhuc tamen, quamuis de presenti diffidens salute, huiusmodi clamorem addit: »Domine, indulge, queso, ueniam, et si non propter innocentiam meam, saltem pro amore Dei et sancte Fidis, cuius amore impresentiarum gesto sacrum peregrini habitum.« Ad hec torua  bellua nec Deum, nec sanctam eius magni pendens, effero furoris rugitu frendens, diu conceptum blasphemie uenenum ita uerbis euomit sacrilegis: »Nec Deus, nec sancta Fides hodie, inquit, te liberabit, neque eos inuocando proficies, ut a manibus meis impunitus abeas: neque eo confugies, ut ob peregrini habitus reuerentiam, cum sis mihi iniquissime iniurius, te incontemptibilem inuiolabilemque habeam personam.« His dictis, iubet hominem dari precipitem, oculosque innocentis uiolenter eripi. Sed cum nullum suorum  ad tantum facinus impellere potuisset, illum ab eisdem saltem grauari  impetrans, repente idem elapsus ab equo, digitis quibus sanctum Christi corpus contractare consueuerat, sui filioli oculos uiolenter abstraxit, humique negligenter proiecit. Non sine uirtutis superna presentia, que non sinit homines diuine cure exsortes, et semper adest prope inuocantibus se in ueritate, facitque iudicium iniuriam patientibus. Nam qui tum ibidem adfuere, cernere continuo niueam meruere columbam; aut certe, ut ipse adhuc patrator sceleris solet asserere, pica exstitit. Que pica, uel columba, ocellos miseri recenti cruore illitos in ipsa hora suscepit ab humo, supraque montuose telluris altitudinem eleuata, ad Conchas deferre uisa est. Quod tamen idem cum uidisset sacrilegus, penitudine ductus lacrymari  cepit profusius. Cui ab uno sociorum eius idem facere incassum, tardeque dictum est. Indeque abiens, sacram misse celebrationem postea aut propter perpetratum scelus non presumpsit, aut, quod uerius uidetur, propter rem secularem omnino neglexit. At uero mater huius Geraldi, lese innocentie uehementi affectu compassa, predictum Witbertum domi receptauit, cunctaque sibi necessaria, donec sanus factus est, benignissime suppeditauit. Cum qua etiam eadem tempestate obuersatus fuerat, non tam ex precepto sui senioris, quam declinando atrocitatem ipsius, que in illum idem senior, seuior solito, exercuisset, ex quo falsi zeli uulnus in corde percepisset. Is denique sanus effectus, eodem anno arte ioculari publicum  queritauit uictum, indeque questum accepit, adeo ut  oculos ultra habere non curaret; tanta eum et lucri cupiditas, et commodi iucunditas delectabat. Euoluto itaque anno, impendente solemnitatis die, cum pridie ante uigiliam membra sopori dedisset, astitisse sibi inenarrabilis elegantie uisa est puellula, aspectu angelico atque serenissimo, facie candida, roseoque rubore guttatim respersa; que inestimabili uultus uigore omnem humanum superexcellebat decorem. Quantitas uero non alia erat quam ea que passionis tempore fuisse legitur, id est statura puellaris, nec dum prouecte etatis. uestes erant amplissime, auroque per totum intexte mundissimo, ac subtili picture uarietate circumdate. Manicarum  uero quantitas ad uestigia usque dependens, in minutissimas rugas pre sui magnitudine subtiliter contracta. Sed et ligatura capitis in orbem complicata bis binis perspicui candoris emicabat margaritis. uerum pusilli corporis habitudo nichil aliud mihi significare uidetur, quam quod passionis tempore, sicut diximus, iuuenis legitur fuisse. Mox uero ut ad incepta redeam, eadem beatissima, fulcro cubilis innixa, supra dexteram dormientis malam, leniter suauiterque manu admota, sic infit: »Dormisne, Witberte?« Cui ille ait: »Quis es qui me uocas?« At illa respondit: »Ego sum sancta Fides.« Ad quam ille: »Quid causa accidit, hera, ut ad me uenires?« At illa respondit: »Nihil  aliud nisi ut te uisam.« Witberto uero gratias agente, ipsum rursus sancta Fides interrogat: »Cognoscisne me?« At ille eam, ac si iam dudum uisam, recognoscens, sic uisus est respondere: »Etiam bene te uideo, hera, et optime cognosco.---Dic etiam mihi quomodo te habeas, inquit, quamque prospere tua res agatur.« Ille respondit: »Optime, hera, rebus meis succedit fortuna, cunctaque Dei gratia sunt erga me prospera.« Cui illa: »Et quomodo, ait prospera; quia lumen celi non uides?« Ille enim, ut fit in somnis, aliter quam res erat, uidere putauerat. Qui mox ad hunc finem interrogationum, oculorum reminiscitur amissorum: »Et quomodo, inquiens, uidere possim, qui anno preterito a tua  festiuitate remeans, iniusti domini uiolentia oculos miser perdiderim?« Et illa: »Nimium, inquit, Deum offendit grauiterque summi artificis iram irritauit, qui te immeritum corporis detrimento damnauit. uerum, si crastina luce, que erit martyrii mei uigilia, Conchas perrexeris, emptasque duas candelas, unam quidem ante aram sancti Saluatoris, alteram quoque ante aram ubi gleba corporis mei condita est, apposueris, oculorum de integro reformatorum decore mereberis gaudere; siquidem pro illata tibi iniuria celestis iudicis pietatem ingenti elamore ad misericordiam permoui, Deumque pro salute tua sedule precis instantia tandiu fatigaui, quandiu ipse impetrate optionis effectus, facilem exorabilemque redderet.« Hec ubi dicta dedit, cepit iterum  atque iterum abituro instare, et ut celerrime pergeret, obnixius monere, imo de pretio emende cere hesitanti, ita consulere: »Mille homines, quos nunquam uidisti, inquit, tibi sunt daturi. Preter hec tamen, ut presens negotium facilius peragas, perge festinus presenti diluculo ad ecclesiam huius parochie , ibique missam audiens, sex denariorum reperies datorem.« At ipso pro consolationis beneficio condignas grates rependente, uirtus celestis rediit. Continuo ergo experrectus prefatam expetiit ecclesiam; ubi cum uniuersis omnem hanc uisionem exposuisset per ordinem, omnes pro deliramento reputauerunt. Nec tamen ceptis desistens cum singulos sigillatim  supplicando, circumfusam rogitaret multitudinem, querens duodecim oppignerare denarios, e ceteris tandem quidam Hugo se preferens, huic aperta crumena gratis sex nummos cum obolo porrexit; qui tantum, quem in uisione acceperat, excessit numerum. Tunc non immemor uisionis diuine fit certior de futura promissione. Quid uerbis opus est? Adit locum, uisionem prodit senioribus, emit cereos, apponit altaribus, excubat coram aurea sacratissime uirginis imagine. Circa autem medium noctis uidetur uidere in oculorum sibi excisorum locellos geminas fulgoris quasi baccas, aut plus quam lauri arboris magnas, desursum emitti, penitusque infigi. Qua statim reuerberatione confusus cerebrum,  uersusque in stuporem obdormiuit. Cum autem matutine laudes agerentur, propter concentum, et uociferationem psallentium experrectus, uidetur sibi fulgentium luminarium hominumque sese morantium quasi umbram conspicari. uerum pro interno cerebelli dolore, sui pene oblitus quod rei ueritas erat minime credulus, somniare potius arbitrabatur. Tandem cum paulatim, quem inter tempora conceperat, stupor deficeret, cepit iam apertius rerum formas discernere, atque in se uix reuersus recolit uisionem, manibusque appositis contrectat rediuiue lucis fenestras carneis integerrime pupillis in fronte reformatas. At continuo adhibitis testibus, immensam Christi magnificentiam immensis predicauit laudibus. Fuit igitur ineffabile  gaudium, inaudita letitia, incredibilis stupor, dubium pene discrimen, utrum somni imaginatione an rei ueritate tam inauditum miraculum cernerent, precipue his qui prius eum nouerant. Inter hec res ridicula plausuque dignissima accidit; nam, ut erat homo purissime simplicitatis, irrepsit ei in corde superflua timoris trepidatio. Forte illum Geraldum qui sibi dudum oculos euulserat, ad publicam, ut fit, solemnitatem aduentasse, sibique denuo, si casu obuium haberet, fretum maiore manu, renouatum oculorum decus excisum ire: idcirco ergo inter confusum promiscuum turbe strepitum quo potuit occultus elabitur. Nondum tamen ad plenum de recuperati luminis dono erat certus, tantus eum rei stupor inuaserat, cum forte inter angustias  turbarum ad ecclesiam concurrentium, iam claro die asinum offendit appositum. Quem cum fuisset intuitus, uirili seueritate increpitans, sic infit: »Heus tu, homo, quisquis es, inepte, abige asinum tuum, ne fiat uiatoribus offendiculum.« Hic primum de ueritate facti factus certissimus secessit prepete fuga ad quemdam notum sibi militum, cuius municipium in eminenti rupe situm ita natura rerum undique munierat, ut omnimodis machinis inaccessibile uideretur, non a Conchis longius quam sexdecim millibus. Ad id ergo propter inexpugnabilis uallis tuitionem confugiens, uix aliquando a monachis multa prece exoratus, multaque securitate donatus rediit. Quod cum plerique omnes, tam  ex longinquis quam proximis regionibus confluentes, pro inaudito miraculo eum certatim uidere festinant, nonnulla ei beneficia indulsisse abeuntes gratulantur. Que res ut ex omni parte dubietate careret, non statim ubi sepe dictus Witbertus oculis priuatus exstitit, illum miseratio sanauit; uerum, ut supradictum est, toto anno a salute suspendit, arteque etiam scurrilitatis compluribus suis prouincialibus oculis captum notauit, notatumque cunctis ad ultimum sanauit. In quo nichil eo inferius gestum est miraculum, quod in Euangelio de ceco nato legitur; et etiam multo mirabilius; siquidem ipsa ueritas sequaces suos maiora utique quam se facturos esse promiserit, inquiens: »Qui credit in  me, opera que ego facio, et ipse faciet, et maiora horum faciet, quia ego ad Patrem uado.«



CAPUT II. De mulo resuscitato.

ueniens quidam miles de pago Tolosano, Bonus-filius nomine, cuius filius adhuc superstes eodem censetur uocabulo, ad sanctum uirginis locum, cum iam non longius a uico Conchacensi quam duobus ferme abesset millibus, iumentum cui insidebat, nescio quo morbo percussum, repente fit exanime. Conductis ergo rusticis, ut cadauer corio detegerent precepit. Ipse uero, pro cuius amore iter egisset, ad sanctam processit uirginem; soloque decumbens, fundit preces, expromit uota. Postremo ante auream sacratissime martyris imaginem de  amissione muli conquestus est. Nam quia idem mulus prestantissimus peneque incomparabilis fuisset, propterea nimis grauiter triste tulerat amissum, presertim cum in bono opere desudanti inimicus preualens damnum sibi intulisset. Cuius fidei soliditas non parua laude uidetur extollenda; nam ubi ab oratione desiit, mulus, pedibus quibus iam tenebatur excoriandus, utrumque rusticum calcitrando longius arcens,  rediuiuo prosiliit saltu, atque per media montium cacumina, sociorum animalium inhians uestigiis, prorumpit ad uicum. Cerneres animal, ut hi qui presentes adfuerunt persepe nobis testantur, iuxta modulum bruti sensus recuperate uite gaudio fluitare, coramque ecclesia cursitando per plateam, quodammodo factoris  bonitatem sentire, ac proinde crebro hinnitu grates Deo referre, qui dat iumentis escam ipsorum, et pullis coruorum inuocantibus eum. Quem precipites rustici insecuti, cruentatos adhuc gestantes cultros, uisum prodigium super mulo adhuc dubitantibus enarrant. Et ut certa opinio non modo uidentium ore esset contenta, sed etiam quadam expressa scriptura omnem ambiguitatis euacuaret errorem, hic in utroque posteriore crure recentium plagarum sulcos  eadem hora solida iunctura reformatos, donec superfuit mulus, resurrectionis indicium [gessit]. Miles uero Deo sancteque eius pro gratiarum actione unum aureum offerens,  retro, unde uenerat, reuertitur ad patriam: ipsoque animali sancte Fidei remisso, plurimis post inde annis plurima ei donaria delegauit.



CAPUT III. Item simile miraculum.

Miles quidam Geraldus, haud obscura persona, morabatur in pago Ruthenico, in uilla uidelicet que uillaris nuncupatur, distans a Conchis fere sex passuum millibus. Hic cum Roma aliquando rediret, accidit ut mulus, quem a fratre suo Barnado clerico acceperat mutuo, nescio quo uitio fractus deficere cepisset. At ipse sancte Fidis, quam ut uicinam habebat, miraculorum recordatus, uouit eidem pro salute animalis candelam, longitudinem [eius caude] habituram. Nec tamen conualescens mulus, uerum  multo magis grauatus occidit. Quod uidens homo, hospiti suo uenundat corium. Cui cum nequissimus hospes quam minimum pretium porrigeret, ratus quia, etsi nichil daret, itidem tamen haberet, ille Geraldus, ualde indignatus, per uarias cesuras in longo et in transuerso sulcat cadaueris latus, ne uidelicet, se inde abeunte, infidelis hospes integro tergore gauderet. Denique, arrepto sue peregrinationis bacillo, exstincti iumenti oculum cuspide perfodiens, caudamque percutiens, ita furibundus infit: »Quid nunc detrimenti sancta Fides pateretur, si inter alia sanitatum dona, huic etiam mulo sanitatem reddens, tam longam candelam sibi sortiretur? Modo miser duplici discrimine ferior, inter uias pedestris remanendo, et in patriam decies denos solidos fratri persoluendo  .« Et uix ille hec paucissima uerba compleuerat, cum reuiuens mulus saltu citissimo constitit quadrupes. Et ne quis nisi a uera morte illum estimaret exsilire, in ipso puncto temporis quo id actum est, uernabant in modum picture uniuersa detruncate cutis stigmata, non iam perfusione cruoris recentia, sed, ut de alio dixi, quodam nitore lanuginis ceu ueternosa. Quo facto memoratus Geraldus maxime gauisus, rediit domum, Deoque ac sancte eius gratias egit ingentes, factique miraculi nouitatem passim disseminauit. Nota nobilitas uiri pariter et fides omnibus erat; qui ne temere uel garrule quidquam uideretur referre, mulum uulneribus notatum habuit  impresentiarum. Hoc ipsi monachi, sed et alii complures, qui ipsum Geraldum postea plus millies uiderunt, mihi narrauerunt. Sed ut ad finem uerborum properemus, quis insanus ultra hominum resurrectionem fore dubitet in futuro, quando iam in presenti resurgunt etiam animalia?



CAPUT Iu. De annulo negato et postea sancte Fidi reddito.

Quedam nobilis matrona, audita fama de uirtutibus sancte Fidis, illuc abire parauit. Que cum iter inceptaret, recordatur, iam aliquantulum a limine progressa, quod peregrinantium annulos sancta Fides in somnis queritaret. Mox ergo retro facit pedem, propriumque annulum, de digito detractum, arcessite  cubicularie custodiendum committit. »Cape hunc, inquit, atque seruato dum redeo, ne forte sancta Fides quesitum, si detulero ad Conchas, mihi auferat.« Nempe hec astute: tanquam alicuius cautela declinare possit illius prouidentiam, qui antequam fiant preuidet omnia. Quid plura? It mulier, soluit orationum debita, atque redit cum pace. Nocte consecuta, uirginea species somnianti apparet. Que cum, rogata, sancte Fidis uocabulo suam notitiam innotesceret, protinus ut sibi detur imperiosa auctoritate annulus monet. Mox mulieri se annulum habere dissimulanti suggerit hera ipsum esse quem abiens ad Conchas, ne sibi daret, cubicularie commisisset. Mane facto experrecta mulier, diuinam uisionem uelut phantasticum uel inane somnium  reputat. Sed finem rei quare diutius immorer? Illico mulier tam efficaci febris igne per uniuersum corporis spatium estuare incipit, ut uix una hora consistere posset. Ita tamen triduo passa, rediit in se, reminiscitur culpe, confitetur negligentiam. Mox ergo ut precepit equum sterni, ut uidelicet recidiuo tramite ad Sanctam Fidem remearet, nimius ardoris remittitur estus; sicque sana it et gauisa redit, non modicum lucrum reputans permutare annulum pro salute.



CAPUT u. De manicis aureis

Iam uero quanta per sanctam Fidem huiusmodi miracula Dominus operari dignatus est, nemo potuit omnia retinere, neque ea que retenta sunt ulli  uacat scribere. Pauca tamen de his que audiui prefatis uolo subnectere, ita quidem ut nec nimio silentio taciturnus, nec nimia uerbositate odiosus uidear. Scio ante nos dictum: Omne rarum pretiosum. Et ideo ad comparationem relique uniuersitatis scribo rara, ut sint pretiosa. Indulgebit ergo Christus ueniam, quod sciens pretereo plurima. Arsendis uxor Willelmi Tolosani comitis  habebat armillas aureas, uel potius  manicas, mirifico opere gemmisque pretiosis insignitas. Hec cum in suo nobili stratu aliquando sola accubuisset, uidet per somnium ante se ac si speciosissime puelle formam pertransire. Quam cum pre  nimia miratur elegantia, tali rogitatione aggreditur: »Dic, inquiens, hora, quenam esse uideris.« Sancta Fides humili respondit uoce roganti: »Sancta Fides ego sum, noli dubitare, uirago.« At illa contra admodum supplicans, ait: »O sancta hera, utquid ad peccatricem accedere es dignata?« Tunc in eadem hora negotium aduentus sui sancta Fides intimat percontanti: »Da mihi, inquit, manicas aureas quas habes, pergensque ad Conchas, are sancti Saluatoris superponito eas. Hec enim est causa quamobrem tuam expetierim presentiam.« Ad hec prudens matrona, non tantum munus absque fenore passa abire, sic ait: »O sancta hera, si per te Deus me mascula prole fecundari dederit, id libenti animo quod iubes exsequar.« Ad quam sancta Fides:  »Hoc omnipotens Creator, ait, pro famula sua facillime faciet, si quod postulo non negaueris.« In crastinum mulier hoc responso sollicitata, perquirit studiosissime quo in pago uicus qui Conchas uocitatur situs sit, nondum enim Conchacensium uirtutum nouitas, nisi raro, fines suos excesserat. Quo ab his qui compererant comperto, ipsamet peregrini functa officio, aureos eo brachiolos cum summa deuotione detulit, Deoque ac sancte eius obtulit. Ibique uenerabilis matrona aliquot Dominice Resurrectionis dies honorabiliter agens, suaque presentia solemnitatem honorans, deinde ad propria rediit. Que iuxta diuine uisionis promissionem concepit, et peperit masculum. Rursusque grauida  facta, enixa est alterum; quorum nomina, primogeniti Raymundus, secundi Henricus. He postea manice in opus tabule fuerunt consumpte.



CAPUT uI. De muliere que usurpauit annulum quem altera moriens sancte Fidi reliquerat.

Est quoddam oppidum, uico Conchacensi contiguum, cui sub ditione monachorum quidam Austrinus presidebat; dudum cuius nos successorem uidimus, nec tamen miraculum quod dicere inchoamus nostra etate fuit antiquius. Hic Austrinus annulo, quem uxor nomine . . . . moriens sancte Fidi promiserat, alteram nomine Auigernam sponsauit; prorsus prioris coniugis dicta tanquam delirantis reputans. uerum postmodum proterue negligentie digitum,  qui alieni iuris auro depictus ostentabatur, intolerabili tumore doloris celestis damnauit iustitia. Usque adeo ut totum pene annulum turgens pustula super accrescente carne contingeret, ita uidelicet ut annulus adacto ferro non posset secari sine digiti detrimento. Cumque ad hanc uim mali compescendam accercitorum medicorum remedia desperarent, nec ullo modo passionis efficacitas iam tolerari posset, ad diuini iuuaminis recurritur auxilium: fit palam iniuriose culpe confessio. Deducitur debilis mulier ad sacrum sancte martyris mausoleum. Ibi cum geminas noctes assiduis excubiis continuat, tertia  adiicitur; in qua uis doloris ita seuior dolentem uexauit, ut uociferate femine miserrima uox per totum noctis spatium non  cessaret. Ad postremum cum iam matutinarum laudum intonarent preconia, ab altithrona summe maiestatis sede benigne compassionis uisitatio descendit, non passa diutius in humana carne tam graues penarum deseuire cruces, nec lacrymas penitentis usque ad desperationem peruenire. Nam cum forte luctuosa matrona nares emunxisset, annulus, quem supra diximus, inuiolata digitorum salute tanquam ualidissimum arcitus * balista crepitum longe in pauimento dedit. Et ideo cum ingenti gaudii tripudio dies illa Dominica ab omni illius uici populo celebrata fuit. Quippe qui patrioticam ac uicinam suam sancte Fidis auxilio creptam a funesto tormento cernerent, et certe multa et innumera huiusmodi etiam per diuersa terrarum spatia  de sancta Fide referuntur, que non solum scribere, sed etiam dicere nemo sufficiet; est enim impossibile uniuersa sancte Fidis magnalia uel explicare uerbis uel designare litteris.



CAPUT uII. De improbo mercatore.

Mercator, Aruernensis pagi incola, ad sanctam Fidem orationis causa uenit. Hic cum uidisset facillimum cere commercium , illico notam sue artis peritiam reuocat ad memoriam, sic intra se cogitans: »Quam facili questu, si hoc stultus resciuissem, diuitem me potuissem facere ac meam rem constabilire! sed quod  hactenus ignorantia distulerit, hoc amodo peruigil recursus, frequensque repetiti itineris reditus, breui temporis spatio perficiet. Accingar ergo uiriliter, reique exordium aggrediar.« Hoc itaque disposito, auditoque uenditore plurima cere pondera diligentissime taxat; decemque dinumeratis solidis, comparat massam ingentem, atque in sacculis recondidit. Et iam gaudens minimo sese uel quadruplum lucraturum, sic apud se cogitabat: »At at: bene se habet principium: quid tum, si plures uices redeo?« Sed iam exitus rei non debet nos remorari. Igitur superfuit pulcher cereus, qui non potuit inter reliquum capere aceruum. Hunc uir cupiditatis in sinum applicuit, eo uidelicet modo ut quantitas quidem habitior subter cingulum cohiberetur, gracilior uero  per fenestram uestis usque ad barbam promineret. uerum superni speculatoris uindex omnipotentia, non tulit ulterius raptoris latere audaciam. Nam cereus quem dixi, ignis diuini repentino succensus feruore, claustra ipsa quibus inclusus tenebatur cepit uehementer adurere, uaporesque flammiuemos una cum fumiganti turbine foras emittere, adeo ut micantium scintillarum globo uibrante, illa ingens barba reluceret, superiusque capucium crepitanti combureretur sonitu. Nec linea in telam uentris protexit tergora, cum etiam posteriores gyrantibus flammis arderent. Stuperes insanientis horribiles mugitus, calcitrantis strepitum, dentium stridorem, oculorum uertiginem, totiusque immoderatam corporis distortionem, cum miser, intolerabiliter  passus, hac illacque preceps ferebatur, ac si de improuiso percussus coluber, qui sinuato globo nunc se in spheram colligit, nunc pernici tractu fulminat, ac tortile collum porrigit, captans fugam. Sed debilitatus, non ualens, rursus percussori infestus, intorquet sanguineos oculos et sibilat ore. Haud secus iste miser, huc illucque cursitans, se impellit et repellit, modo pronus, modo resupinus, nec ullo modo respirare poterat, quem uis maior exagitabat. Sed tamen humani sensus residua uena miserum redegit ad penitentiam. Qui statim ad sepulcrum piissime martyris cum ingenti clamore currens, uniuersam inibi ceram non celerius refudit quam penale incendium euanuit, neque homo queritur de damno pecunie, dummodo a tormento potuit  euadere. His itaque gestis, nequaquam offendere putauerim, si bonitatem sancte Fidis laudabilem mirabilemque in hoc quoque predico, quod ne commercii uilitas deficeret peregrinis, improbitatem auaritie castigauit.



CAPUT uIII. De puero in quo quadruplum gestum est miraculum.

Nec illud pretereundum arbitror quod inter multa sanctorum miracula que secundum morem illius prouincie feruntur ad concilia, sancta Fides, quasi principatum tenens, miraculorum effulget gloria: quorum, cum sint multa, duo tantum  adnotare satis esse putamus. Reuerentissimus igitur Arnaldus  Rothenensium episcopus, suis tantum parochianis conflauerat synodum: quo de diuersis monachorum aut canonicorum congregationibus, in capsis, uel imaginibus aureis, sanctorum corpora sunt euecta. Erat distributa sanctorum acies in tentoriis et papilionibus, in prato sancti Felicis, quod disparatur ab urbe quasi uno tantum milliario. Hunc locum precipue sancti Marii confessoris aurea maiestas, et sancti Amantii eque confessoris et episcopi aurea maiestas, et sancti Saturnini martyris aurea capsa, et sancte Marie aurea imago, et sancte Crucis aurea crux, et sancte Fidis aurea maiestas decorabant. Erant preter hec sanctorum multa pignora, quorum numerus non commendabitur in presenti pagina. Ibi inter cetera, quodam insigni mirabilique  omnipotentis dignata est famulam suam glorificare bonitas. Puer a natiuitate cecus et claudus, surdus et mutus, a parentibus baiulatus, subterque imaginem que in sublimi honorabiliter habebatur, positus, quasi hore unius interuallo ibidem demoratus, diuinam meruit medicinam; atque, integerrime sospitatis donatus gratia, exsurrexit loquens, audiens, uidens, et etiam inoffenso pede feliciter deambulans. Cumque strepitus uulgi super tali resonaret prodigio, seniores concilii, qui considebant paulo remotiores, ceperunt inter se conquirere, dicentes: »Quid sibi uult ista popularis conclamatio!« Quibus Bertillis comitissa respondens: »Quid, inquit, aliud hoc esset, nisi quia sancta Fides iocatur, ut solet?« Tunc omnes, re exquisita, tam stupore  quam gaudio repleti, totam concionem ad diuinas laudes concitauerunt, illud frequenter pre nimia letitia recolentes, quod iocari sanctam Fidem uenerabilis matrona dixisset.



CAPUT IX. Item de ceco et claudo.

Rursus quidam cecus et claudus, ut sanitatem reciperet, ante imaginem sancti Marii confessoris pernoctabat, cuius uirtutes, mirifice lateque disperse, a multis populis habentur famosissime. Cumque iam dilucesceret, repentinus ei sopor irruit, uisusque est sibi uocem audire dicentis: »uade ad sanctam Fidem; non enim datum est ut a tua infirmitate nisi per merita illius saluari possis.« Hoc responso excitatus eger, illuc qua poterat uirtute repere cepit.  Cum peruenisset ad locum, extemplo sancte martyris dilationis aliena adfuere suffragia; nam ubi homo in ipsum aditum papilionis sese ingessit, illico uirescentibus uenis ac uegetatis neruis meruit de curuo fieri erectus: nam et uelamento pupillarum disrupto, precedentem sanguinis eruptionem subsequitur lux serenissima; nec ei quiddam sanitatis defuit, cuius membra celestis medici dextera pertrectauit.



CAPUT X. De eo qui a suspendio furcarum sancte Fidis auxilii liberatus est.

Inter cetera que mihi de sancta Fide adhuc per genti, a diuersis relatoribus sicut summo desiderindaganti  dicebantur, istud quod nunc aggredior, more totius populi, festiuo atque celeberrimo resonabat preconio. Quod postea, certius ab his qui rei geste interfuerant exquisitum, alte memorie tradimus. Nobilissimus quidam, nomine Adimarus de Aualena cognominatus , inter numerosam familiam clientem habuerat qui equorum sibi aliquos furatus effugerat. Hunc denique alia tempestate cum casu inopinato offendisset, statim ei prunulis o culorum reuulsis, liberum deinceps abire permisit. Alterum uero iure sodalitatis huic adherentem, nec tamen prefati latrocinii cooperatorem, ac si reum paris facinoris, nodis miserabilibus nectit. Cui renitenti atque inficianti conscientiam furti,  nichil profuit: imo per sanctam Fidem reclamanti, tale responsum uir crudelis edidit: »Quid ultra aliud scelerati faciant, nisi si, cum fuerint deprehensi, statim sanctam Fidem sibi aduocent patronam? Sed procul dubio clamor iste supplicio puniendus erit.« Iunctum ergo cursui caballino agit domum, inque subterraneo ac tenebroso profundi penoris ergastulo custodie mancipat, futurum sane ut in crastinum furcis appendendum tradat. Quid igitur faceret miser? Tota nocte in illo horrore tenebrarum timidus suspectusque a sommo mansit alienus, uerbis quibus sapiebat Deum sanctamque eius interpellare non cessans. Circa medium noctis aspicit de parte ostii ineffabilis speciei uenire sibi puellam. Ratus denique esse cubiculariam, nisi quia que erat  circumdata non candela, non aliquod lucerne instrumentum lucem preferebat. Hec accedens cepit illum, ueluti ignara, qua de causa carceratus tenebatur rogitare. Cui omnia exponenti ac postmodum uocitamen percontanti, sanctam Fidem se esse ipsa respondit. »Et noli, inquit, ceptis desistere, nec diffidentiam ullam habere; sed semper et nomen et clamorem sancte Fidis habeto in ore. uerumtamen quod tibi interminati sunt, cras subibis patibulum. Sed uiuit Omnipotens, qui te ab ipsis faucibus hiantis mortis reuocabit.« Hec et huiusmodi prosecuta, uirtus celestis rediit. Ille uero reliquum noctis ob insolitam numinis uisionem in grandi tremore transegit. Sed quem bona pars uisitauerat, mens illi turbari non potuit. Facto mane  eductus inde, sistitur ante tribunal. Sed quanto crebrius homo sanctam Fidem nominabat, tanto festinantius mens malitiosa patibulum accelerabat. Itur ergo ad locum supplicii. Nec satis fuit seniori seruis suis imperare solis, nisi et ipsemet magno comitante equitatu abisset. Nec unquam qui nexus ducebatur, nomen sancte Fidis, ut erat premonitus, deseruit, donec uia uocis, ligneis coarctata laqueis, suffocato gutture intercluderetur, mox deinde pendentem deserunt. Et cum iam paululum in reuertendo elongarentur, respiciunt, furcas uacuas cernunt. Tunc cum magno strepitu regressi, hominem durius ligatum releuant sursum. Rursus quoque cum reuertentes retrospicerent, humi secundum furciferum  elapsum hauriunt. Et iam aliqui uirtutem sancte Fidis esse dicebant, cum crudelis bellua eos minaciter cum exprobratione increpitans, reticere cegerit. Tum multo durius atque immanius hominis guttur, ut fertur, renouatis angens retortis, tandiu pendentem obseruauit, quandiu strangulatum incunctanter putauerit. Et tamen cum per cliuum montis iam reuertentes, descendere cepisset, non potuit pati male sollicitus quin torua lumina retorqueret, uisoque miraculo recurrit, reperiensque hominem solutum et incolumem, hesitabat quid faceret. Ceteri uero tam manifeste sancte Fidis uirtutem unanimes predicantes, scelestissimi facti dominum suum reum esse conclamant, nec se ultra tam indignum facinus passuros. uidens ergo senior  miraculum quod esset dignum, ductus penitudine, cepit illum obsecrare ut sibi ignosceret. Ille nequaquam acquiescens, ad sanctam Fidem potius itum ire, ut iniuriam hanc exponens, ait. Tum prefatus Adimarus, cernens uiri obstinationem, et ipse quoque cum quindecim sue domus ephebis, nudis pedibus et inermis ad sanctam uirginem festinauit. Cerneres ambos Adimaros  ante sacram imaginem, tanquam ante tribunal concertare: hunc accusantem, illum suum peccatum confitentem, et emendationem proferentem. At uero seniores loci intercedentes, dictata pro letho hominis legali emendatione, inter eos concordiam fecerunt. Hoc miraculum plebeio relatu, ut dixi, iam passim relatum, concordi monachorum sententia postea relatum est. Utque dictis  fidem facerent, ampliorem quemdam iuuenem, memorati Adimari consobrinum, in testimonium arcessunt, qui cum illo ad Conchas post ereptionem a suspendio uenerat: sed et ipsum Adimarum, si mihi fuisset spatium, uel per legatos uocatum exspectare, uel iter ad ipsum extendere, potuissem uidere, nec tempus plus quinquennio dicebant ex quo id euenerat defluxisse, ipsumque superstitem esse.



CAPUT XI. De eo cui ad conterendum ferreos compedes sancta Fides martellum attulit.

Rursus de alio homine rem mihi opinatissimam unanimes retulere: qui cum diutina carceris custodia affligeretur, atque incessanter ad sanctam Fidem exclamaret, mox ei sancta Fides uigilanti apparuit.  Que cum sancta Fides uocabulo se nominaret, protinus marculum uetustissimum, scabraque rubigine obductum prebens, iubet illum compedes ferire; dein, ferri fragminibus onustum, ad Conchas celeriter proficisci. Cuius monita ille perficiens, peruio carceris obstaculo, absque humano impedimento, diuino fretus munimine, ad sanctam Fidem recto tetendit tramite, et pro magno beneficio magnas gratias Deo sancteque eius non ingratus reddidit. Fuit ibidem marculus circiter tres annos appensus, ut insigne tanti miraculi peregrinantibus non deesset. Id nimis succensui, quod in memoratum opus, marculum etiam destruxerant. Mirum dictu! unde, putas, sancta Fides corporeum marculum habuerit?  Sed non debemus ratione humana diuinum opus estimare, sed factum fideliter credere.



CAPUT XII. De eo qui, premonitus a sancta Fide, per fenestram turris saltu euasit. Et de mirabili asino.

Rem mirabilem cunctisque seculis memorabilem, et etiam fastidiosis lectoribus succinctam narraturus, Deum fontem sapientie uiuum fideliter deprecor ut diuine sapientie affluentiam intra pectoris mei arcana infundere, sanctique Spiritus rore sensus mei ariditatem dignetur irrigare; quatenus ea que uera sunt, ad utilitatem congruo rectoque sermone ualeam expromere, nec sententia mea a recto tramite exorbitando, per inanes res, secus quam ueritas habet, deuiare inceptet. Miles quidam, qui  erat in captione in pago Rothenico, castro Perso, sub dominio Amblardi cuiusdam nobilissimi uiri, datis pro se obsidibus, ad sanctam Fidem, quasi aliud negotium acturus, quo potuit occultus uenit. Deinde statuto placito, sese in captionem recepit. Unde qualiter post aliquantulum temporis diuina uisitatione euaserit, dicendum erit. Sed primum terre illius situs et qualitas paucis uerbis repetenda. Est patria per omnia montuosa, et etiam per loca horridis scopulis adeo edita, ut uisus altitudinis uastitate uix queat exsaturari. Sed inter hec ibi forte planities occurrit, frugum prouentibus adeo fecunda, ut pinguis Cereris Bacchique optimi nulla terra feracior mihi fuisse uideretur. Hanc illi ingenuitatem ex eo accidisse opinor quod sit his nostris  regionibus editior, et ideo hiberni frigoris immanitate rigidior, sitque soli uicinior, utpote ad australem plagam sita, et ideo estiuo feruore calidior. In estate uidelicet, propter uicinitatem solis, torrenti calore nimis exestuat. In hieme uero propter altitudinem terre nimiis frigoribus riget, sicut ubi Auster liberioribus habenis regnat. Igitur repugnantiis diuerse nature quanto magis tellus illa urgetur, tanto magis excoquitur uitium atque exsudat inutilis humor. Ac per hoc facta est letioris dulciorisque germinis terra genitrix. Sed quia, ut diximus, montium scopulorumque dissimilitudine a nostro solo discrepat, ideo contigit ut prenominati oppidi structura, super excellentissime rupis soliditate fundata, per spatiosum eris inane longe eminentior  exsurgat. Porro oppidanorum mansio de parte illa habetur que planior habitabiliorque uidetur.

Habens arcem erectam mediocri loco, ad illam uidelicet plagam que altiore ruitur precipitio. De qua etiam parte in summo turris solario herilis camera erat, ubi ipse heros cum familiaribus sopitus, placidum carpebat pectore somnum. Extra quam cameram in eodem solario de parte reliqui municipii, captiuus, quem dixi, ponderosa mole ferri cruribus innexus, trium uernaculorum custodia seruabatur. Huic sancta Fides iamdudum ad se querelosis uocibus exclamanti, iamque pene desperanti, sopitis custodibus, corporali specie conspicabilis  apparuit. Que cum rogata ab illo quenam esset, sanctam Fidem se esse responderet, protinus instantia precum illius se esse fatigatam adiecit, imo etiam diutino clamore coactam; a Deo tamen missam ut eum absoluat uenisse. Quare igitur, inquit, longas moras innectis? Perrumpe per medium camere, ac per summas turris fenestras elabere. Cumque ad uocem monentis reptare cepisset, euigilans senior male sollicitus, ferri tinnientis aduertit motum. Dein excitate cubicularie, ut tardos cogat custodes, minaci auctoritate iubet. Quod cum illa perfecisset, clauso ostiolo, in conclaue se recepit. Post aliquot horarum excursum, ecce de integro sancta Fides apparens hortatur hominem ut rem aggrediatur. Quod cum ille statim faciens, reperto ostio  clauso, in lectum uacuo conatu regreditur. Rursus quoque senior, ferrea collisione experrectus, pedisequam ut prius remisit. Illa peracto herili precepto regressa, ostium cubilis per uoluntatem Dei apertum dimisit. Post hec, omnibus multo grauiori sopore oppressis, ecce sancta Fides tertio manifestata, durius seueriusque hominis arguit ignauiam. Cumque impedimentum ostii obiiceret, seseque iam bis delusum quam grauiter ferret: »Noli, inquit illa, dubitare, quia habebis peruium iter, et Deus adiuuabit te.« Ille uero confidens in Domino, gressu quo poterat cepit motare se. Et sic tandem cum magna difficultate penetrato cubili, ad ipsas fenestras substitit, casus altitudinem uehementer expauescens. Tunc sancta Fides adhuc labantis animi hominem  comitata, et quasi uiam affectando precedens, illum uiriliter exhortari cepit: »Age, inquiens, fiducialiter; non alio modo iam euadere poteris. Similiter olim Isreliticus populus, in ultionem sceleris urbis Gabaa, tribum Beniamin debellans, antequam triumphum obtinuisset, diuino monente oraculo, usque ad trinum conatum laborasse legitur.« Ad extremum, ille in miserabili positus discrimine, assumpta audacia, ac posito corde in periculo, pedes primum per fenestras emittens foras, se totum uasto credit precipitio: sed nunquam mollius suauiusque sua pensilis pluma Sardanapalum fouit, quam hunc durissima rupes excepit. Adeo diuina subportante uirtute, ut, cui natura negauerat alas, hic plane uolare, non cadere uideretur. Quo miraculo factus securior,  etiam multo profundioris precipitii saltum audere non dubitauit. Nam de summis scopulis super quos arx innitebatur super inferiores ruens, ad certissimum terre solum tertio saltu perlabitur. Mirum dictu et terribile auditu, quo ausu mens humana tantum periculi inuadere unquam potuerit! nam et ipse talia narrando, fateor, nimio horrore totus contremisco. Sed qui sanctam suam uoluit glorificare tali miraculo, dedit huic non terreri tanto precipitio, in quo, licet nichil lesionis receperit, crepitus tamen contusarum bodiarum in primo quidem saltu usque ad aures dormientis peruenit. De qua re miles expergefactus, nimio furore succensus, seruis suis rem prenuntiat, reos culpat,  furciferos iudicat, postremo minaciter imperat ut quamprimum fugientem insequantur. Illi, senioris monita ridiculo habentes, attriti cadaueris frusta se in crastinum lecturos satis in tempore promittunt. Illis tamen nequaquam acquiescens, faces lampadesque accendi, atque per aliam partem, qua facilior erat descensus, cursores uelociter precedere hominemque comprehendere precepit. Ille uero, tedarum hauriens fulgorem, unaque sese persequentium uociferationem iam in proximo audiens, incertus quid ageret, utpote grauatus utraque uestigia maximo pondere ferri, ad effugium tamen parue silue, quam per prouidentiam Dei oppidi uicinam natura produxerat, ui qua poterat reptans, sese totis annisus uiribus contrahere contendit; nec ab aliquo  cogi opus erat, cui ipsa necessitas imperabat; nec reprehendenda tarditas, qua, ut sibi uidebatur, segnior incedebat testudine. Cumque in huius anxietatis laboraret discrimine, et iam inter condensa arbuscularum aliquantulum [se] colligeret, mirum in modum offendit asinum, in cuius faucibus nodata zona pro capistro, asinino tergo more insedit femineo, uersis ex uno latere cruribus, propriique commodi potius rationem ducens, posthabuit honestatem uirilem. Actum erat procul dubio, si unius puncti spatio fugientem hic asinus fuisset remoratus. Nunquam expeditiore blandioreque tolutatura capitor equus ac regalis incessit, quam per mediam regionem asinus in eam partem qua fugitiuus minus querendus putaretur, transabiit. Interea sessor non  adeo securitate fretus, subinde aurem arrigit, animamque reprimit, subinde respectat, et retorquet aciem, si forte aliquem uel audire uel uidere posset, donec iam octo pene peractis millibus se satis in tuto uideret. Et iam diescebat, et iam mortales egros aurora promicans ad laboris exercitium cogebat. Tunc ille, alligato ad quoddam uirgultum asino, ubi silices duriores uidit, paululum a semita se detorsit. Quorum ictum ferreus rigor excipiens, in modum glaciei facilem sui resolutionem dederit. Inter agendum uero celestis asinus euanuit. Nam respiciens ille neque animal ipsum uidit, neque etiam animalis uestigium, quantalibet inuestigatione insistens, in aliquo penitus inuenire potuit. Cingulum uero ad argumentum miraculi, ubi nexuerat, recepit. Ergo  ad sanctam Fidem pedestri itinere recta intendit. Nullum pulchrius basilicam sancti Saluatoris aut speciosius spectaculum intrauit ante hunc diem, neque aliquid libentius populus Conchacensis aliquando aspexit, quam quod nobilis uiri clarissima ac procera pulcherrimi corporis statura, ponderosam ferri massam gestans humeris, per circumfusas solemnizantium turmas ad sepulcrum prorupit; tanquam leo qui, fracto carcere, grandi mole catenarum oneratus colla, natiuum silue repetit refugium. Tunc homo coram omni populo, ibidem deposito onere, hostilem sarcinam, quam captiuam collo aduexerat, libertate donat, ac felici postliminio redux, seniores cum omni populo tanti miraculi nouitate  letificat. Dein amicorum animos, diu in merore suspensos, explet inopine reuersionis gaudio nec aliquid tristitie captiuitas illa post hec intulit, cui nec damnum pecunie successit, nec detrimentum corporis. Sed quid putas de illo asino coniiciendum esse, nisi benigne uirtutis angelum fuisse, in figuram humilioris iumenti manifestatum? Super quod etiam ipse Saluator residens, ut secularis pompe contumacitatem humiliaret, uiliori gestamine uehi potius uoluit, cum tamen esset ille excelsus super omnes gentes Dominus et super excelsos gloria eius. O magnum meritum unius puelle! o admirabile donum uni femine concessum! o admirabilis et ineffabilis gratia uni uirgini prestita! cuius uirtutes nec calamo notari, nec etiam lingua humana  iam expediri poterunt. Non enim ibi sancta Fides tantummodo, ubi corpore requiescit, miraculis pollet; sed etiam  in terra, in pelago, in carcere, in infirmitatibus, in periculis multis, et  in necessitatibus uariis, si quis eam recto corde interpellauerit, presentem sentiet. Et ubicunque sancta Fides habet nomen, ibi quoque habet uirtutem; ad laudem et gloriam Christi omnipotentis, qui omnipotentie sue habenis cum Patre et Spiritu sancto ceterna unitate regnat per secula eternaliter manentia. Amen.



CAPUT XIII. De quodam Raimundo, qualiter naufragatus fuerit et sancte Fidis auxilio liberatus sit.

 Dicere etiam opportunum uidetur de aliquo Raimundo, Tolosani pagi oriundo, genere diuitiisque clarissimo, qui municipium quod Boschitum rustici uocant in eodem pago possidet. Hic aliquando Hierosolymitanum iter aggressus, iam maxima Italie parte emensa, apud urbem Lune uocabulo ab antiquis celebratam, Mediterraneo pelago sese classe apparata credidit, ut per marinum cursum citius rectiusque Hierosolyme partes accedere posset. At uero cum iam equoris pergrandi parte traiecta sulcarent cerula, orta subito tempestate, nauis illa scopulis illisa incidit in naufragium, disiectaque in partes ipsum gubernatorem cum reliquis uorticibus absorptos reliquit, uix duobus reseruatis, Raimundo uidelicet seruoque uno quem fidum adduxerat secum;  quorum seruus ille, perparue nauigii particule herens, ad Italica littora proiectus est; ratusque dominum suum procul dubio marinis fluctibus esse necatum, repetit hospitem cui idem dominus suus  partem pecunie crediderat. Quam receptam cui quam herili coniugi dignius referret? Cui casus suos exponens, etiam fatalem domini sui sortem intimat. Illa uero, simulato aliquandiu dolore, non in graues lacrymas aut longa suspiria  rem uertit, sed illico elegans uirorum spectatrix effecta, infidum uariumque amorem effrena libertate per uarias formarum iniectat species. Et sic quem pre ceteris egregie reperit, nanciscitur uirum, quod potuit,  sue libidini opportunum: cui et castellum dedit, et reliquum honorem sic fecisset, et etiam filias, quas Raimundo pepererat, ab paterno beneficio, ceca cupidine perdita, alienasset, nisi quidam cognomine Excafridus Hugo, antiquus prefati Raimundi amicus, pro puellis sese maternis iniuriis obiectasset, atque, ne ipse indotate ad ignominiam redigerentur, auctoritate sui industriaque totius honoris medium, preter castrum subsidiis auctum recuperaret ac retineret: nec de maritandis uirginibus longa erat ambiguitas, cum utramque germanam suis liberis nubere consensit. Raimundus uero  unam disiectarum trabium similiter amplexus, non ad Italie, sed Africe partes pulsus est, sancte Fidis  auxilium incessanter inuocans, nec unquam nomen eius ab ore reiiciens. Et iam tertia lux fluxerat ex quo nec hominem nec monstrum uidisset, ita marinis debacchationibus attonitus stupefactusque, ut preter naturalem tutande uite intentionem, brutis etiam animalibus insitam, nichil prorsus iam saperet; cum ecce de improuiso obuias habuit piratarum phalanges, de Turlanda regione uenientes, sagenarum bellicarum classe, telis, spiculis, clypeis et armis multipliciter instructas; et, iam dudum predam sitientes, ipso die iactata sorte inuenerant sese statim predam inuenturos. Itaque repertum hominem captumque barbarico fremitu circumstrepunt: genus conditionemque interrogant. De fortuna autem non quisquam mouebatur, quippe cum illum  plane naufragum cernerent. At ille insolentia fluctuum, ut dixi, sui oblitus, penitusque rigore membra correptus, uix se hominem esse recordabatur, nedum ad inquisita daret responsum; cum presertim nec linguam eorum, nec mores eorum aliquando didicerat; postea uero peracto cursu in patriam reuersi sunt. Quibus iterum interrogantibus, iam cibo otioque paululum recreatus, Christianum se respondit: decus uero generis, professionemque officii prorsus abnegans, agricolam se fuisse mentitus est. Unde, sibi dato in manibus fossorio, fodere ei imposuerunt. Quod cum pre nimia liberalium manuum teneritudine ignotique laboris impatientia minus pleniter perfecisset, ipsum iam impie tractare flagrisque inhumane cedere adorsi sunt. Ita  demum inuitus coactusque seipsum aperit, nichilque preter militie artes se olim exercuisse professus est. De qua re facto illico examine, armorum peritissimum experiuntur; qui, preter ceteram huius artis industriam, ita se sub arma colligere clypeoque protegere perhibetur ingeniose, ut abs quolibet difficile possit feriri. Iam ergo illum in ordinem militarem constituentes, sepius in expeditionibus ducunt. In quo cum egregiam laudis gloriam breui obtinuisset, iam in prouectiorem honoris gradum promouent. Interea uero inter hos atque Barbarinos acto prelio, Barbarini superiores Raimundum, ceteris interfectis sparsisque, dupliciter captiuum abigunt. Dein inquisitum et ipsi quoque honorabiliter  eum habere ceperunt, sepiusque in pericula ducere. Ad postremum, a Saracenis Cordube uicti, ipsum rursus amiserunt. At ubi et isti acerrimum strenuumque militem diuersis periculis experti sunt, ingenti letitia gaudioque tanto milite congratulantur, nimirum quibus omnia ex uoto nec unquam incassum hoc socio contingebant. uerum subiti gaudii indiscreta elatio, subiti infortunii interruptione interdum castigatur; nam prelio commisso inter se et Alabitas, uictores tanto milite remanserunt orbati. Postremo bellum fuit his cum Sanccione comite de Castellis, uiro potentissimo militieque peritissimo; a quo Christi auxilio superati, non modo Raimundum, sed etiam enormem Christianorum captiuitatem amiserunt. Sed hec barbara  gentium uocabula non sic ab antiquis usitata fuisse uidentur: quorum industria per negligentiam ignauie posteritatis pereunte, etiam gentium plerarumque nomina aut penitus obliuione deleta, aut barbarie ingruente transmutata habentur. Igitur Sanccio comes cum accepisset hunc non solum Christianum esse, sed etiam nobilitate generis pollere, miratus fortunas illius, quibuslibet donis remuneratum, libertate etiam cum reliquis Christianis donauit. Sed antequam discederet ab eo, sancta Fides ei dormienti apparuit: »Ego sum, inquiens, sancta Fides, cuius nomen naufragus tam constanter inuocasti. uade securus, quia amissum honorem recuperabis.« Surrexit ergo atque in patriam rediit, castroque suo iam propinquans, audito quod coniux  alii nupserit marito, illic manifeste apparere metuit, atque ob id intra domesticum pauperis tegetem aliquandiu latuit, exspectans quid per prouidentiam Dei de se futurum erat, partim peregrini habitu, partim etate deformatus. Nam tria annorum lustra abierant ex quo a patria exsulauerat, propter quod etiam ipsum ultra rediturum esse omnis spes interierat. Tamen cum una dierum quedam muliercula, eius olim concubina, in superfusione balnei ei casu obsequeretur, ad notas nudi corporis ipsa ipsum recognoscens: »Tune es, ait, ille Raimundus, qui dudum, Hierosolymam tendens, equore mersus credebaris?« Quo negante, illa adiecit: »Hoc, inquiens, uerum est, nec me tuam presentiam celare poteris, cum qua olim consueuisti.«  Denique clanculum, et quo potuit occultius festinauit ad dominam castri, nuntians inuisum rumorem. Ita primum per uile scortum aduentus illius emersit. Illa reducis uiri postliminio consternata, cepit maturare quantocius qua uia sibi mortem occultam ac sine infamia inueniret. At uero dum causa lethi excogitando differtur, nec ad id sceleris opportunitas satis efficax reperitur, uoluntate scilicet et fortuna discordantibus, admonitus in somnis, cessit periculo uiteque tutamentum quesiuit. Quod paulo ipse ante fecisset, nisi sancta Fides ad suum castrum eum nominatim uenire iussisset. Sed credo diuino nutu ita esse factum, ut perfidiam coniugia ad liquidum deprehenderet. Ut ergo comperit filias  suas claro matrimonio nupsisse, generorum petiit genitorem, casus narrat, uxoris noxam detegit. Porro, Hugo Excafridus fidelium amicorumque auxilio, liberorum, socerorum antiquumque amicum  in honorem restituit. Preterea decretum est uti coniugem recipiat; sic enim posse fieri iuxta maiorum instituta, nec prorsus ullum esse dedecus: nam ille qui hanc habebat, simul ac uidisset commune sibi iudicium incumbere, cesserat iusto rectoque, alienum ius deserere paratus. Alter tamen pro nota homicide uoluntatis, ipsam ab animo respuit, prorsus cui praua conscientia maius uulnus intulisset quam corporee castitatis uiolatio. Ut autem in superioribus paucis suppleam, addunt etiam illum a primis piratis potionem herbe potentem  assumpsisse, et ita magicis precantationibus tactam, ut semel ex ea bibentes adeo lethea obliuione hebetentur, ut nec genus ultra nec domum meminisse possint. Dein superna sibi miseratione sanctam Fidem apparuisse, et a stupore illius obliuii excitasse, atque in mentem reuocasse, et tamen post illa memoriam habuisse tardiorem: disponente Deo scilicet, ut, antique correptionis uestigiis adhuc testificantibus, perpendant alii quantis de malis eum Dominus absoluerit.



CAPUT XIu. De peregrino capto et uinculato, subitoque sancte Fidis auxilio liberato.

Peregrini quidam, Lemouicensis pagi indigene, abeuntes ad Sanctam Fidem, transierant propter  castellum Oebali, quod dicitur Torenna: quibus forte fuit obuius quidam eiusdem oppidi municeps, eorum inimicus, nomine Gosbertus; clericus quidem solo cognomine, sed actu terrenus miles; qui statim inuenta causa, redegit omnes in captionem. Domnus Oebalius forte abierat, cuius coniux tunc  domna Beatrix, hoc audito mandat militi ut, si se unquam uelit habere beneuolam, Romeos statim abire sinat, nec prorsus unius hore spatio intra septa municipii detineat coactos. At ille non audens ex toto domine mandatis contraire: »Hos, inquit, pro imperio domine dimittam, retento hoc solo qui mihi iniuriosior exstitit, quem impunitum abire difficile est. Quod si ita sibi non sufficit, nouerit non impetraturam  quod etiam pro sancta Fide certus sum nunquam me facturum.« Et ita, dimissis ceteris, illum unum iubet compedibus constringi, quos rustica lingua bodias uocat; quorum claui, martello duriter obtusi ut inextricabilis illa fieret connexio, ultro franguntur, ipsis etiam frustatim compedibus conquassatis. Denique alteris compedibus mutuo petitis itidem actum est. De tertiis quoque eadem iactura accidit, et ait: »Ut uideo, sancta Fides  meum mihi inimicum ui auferet: uerum annitar ego uti res secus quam autumat possit euenire.« Tunc uero arctis chordarum uoluminibus lacertis in crucem ante pectus constrictis, post hec utramque palmam circa collum utrobique circumactam,  inter humeros uiolentissime reuincire fecit. Sicque subter ascellas regyrantibus ligaminibus, uentrem crudis nodis coarctari, adeo ut ipsius inaudite connexionis modo sic miser constrictus suffocaretur, ut anhelitus gracili spiraculo uix sibi sufficeret uita. Cui ita in solitario conclaui clauso duodecim lanceatos uiros, quos eque uesane mentis expertus erat, instanter astare iubet. Qui si uiderent illum diuina solui uirtute, illico, ne uiuus euasisse gloriaretur, omnes uno ictu pariter transuerberatum obtruncarent. At post modicum interuallum ille miserabili addictus angustia, sitiens, difficile uerbis id exprimere potuit, tanta uinculorum duritia organales fibras obstruxerat. Tunc unus, quos dixi, satellitum petita aqua cum deprimeret illaqueatos  sub gutture cubitos, ut laxato mento haustum ori eius aptare posset, illa nodorum difficultas sese absoluit ultro, ipsis tantum resticulis herentibus brachiis ipsis quibus fuerant apposite. Ipse uero, sentiens se diuinitus solutum, cepit illinc prestrenuus effugere. At illi statim ex precepto senioris ipsum mucronibus adorsi confodere, tanta continuo diuine uirtutis ui obstricti in loco hesere, ut nec moueri quidem quisquam eorum posset, nec penitus uerba ad alterutrum dare. Sicque repente angelus Domini coarctauit eos, ut ac si lapidea simulcra immobiles permanerent. Unus tantummodo, inter suffocationis angustias obscene interiectionis dans mugitum, cum grandi difficultate in hanc uocem erupit: »uah! iam pergit.« Cetera, fixus immotusque tandiu perstitit  quoad ille alter ad domnam Beatricem transfugit, [ut] sese in fuga reciperet. Cui illa in crastinum duces delegauit, quandiu fines castelli longe excederet, tutumque iter carperet; cui erat Petrus uocabulum. Denique cum sociis ad Conchas attingens, et pro absolutione sua grates inibi Domino persoluens, post inde letus est ad propria reuersus, ligaminibus relictis in testimonium uirtutis, que remansisse dixi laxis nodis pendentia brachiis. Anno fere et dimidio post secundam a Conchis reuersionem, accidit mihi certo negotio domni Willelmi Pictauorum comitis adire curiam, in qua cum domnam Beatricem uiderim, a Ricaredo fratre suo Rothomagensium comite illic missam, ardenter eius colloquium aggressus, illico recogitare cepi super hoc miraculo:  cuius uerba, per omnia monachorum Conchacensium [uerbis] concordantia, esse poterant probabile argumentum, si quis dubitaret in aliis etiam mihi ab eisdem narratis.



CAPUT Xu. De adolescentulo resuscitato.

His ergo ita hactenus ueluti ad alia festinando succincte prelibatis, aliud pene incredibile occurrit, quod, ne silentio pereat, uiuacibus commendare studuimus schedulis. Ultraclusane uulgo dicuntur partes, ubi duo coniugali federe sociati, absque sobolum fecunditate diutius manserunt steriles; qui inito consilio ad sancte uirginis propitiatorium accedentes, mox ut peractis uotis redux peregerunt  iter, diuina pietate muliebris fecundatur uenter; sicque in partum resolutus, masculam in lucem effudit prolem. Qui filius tria fere, ut putabatur, lustra gerens, inuida morte anticipatur, atque ad extremum uite merentibus parentibus sortitur; qui ut defuncti nati exitum uiderunt, sanctam Fidem uariis atque innumeris querelis lacessunt, eamque sibi amissum pignus reddere deposcunt: »Quid, inquam, illius dono, o sancta et gloriosa Domina, nos exhilarare uoluisti, quos de eius immatura sorte prescieras mestiores fieri! Tuum fuit quod eum iam desperati habuimus, pro eius impetratione, tua sancta limina expetiuimus, ante tua sancta monumenta corporibus humi prostrati, in eius petitione exaudiri meruimus, optatumque diutius uotum per  te, o beata mater, adepti sumus. Quid profuit, o beata et gloriosa mater, nobis quesita nancisci, si detrimentum amissionis nunc cogimur perpeti? Adesto nunc solita pietate, o Christi uirgo benedicta, sobolemque nobis restitue rediuiuam, quam quidem per te suscepimus, tua gratia nostra fecundante uiscera. Nihilominus quidem nobis ablatam potes reddere, quam omnino [non] natam, negante dudum [Domino], preualuisti concedere. In utroque fies omnipotentissima, in utroque agnosceris martyr efficacissima.« His et talibus quampluribus utrosque parentes ad defuncti filii feretrum irremediabilis torrebat [dolor], exanimeque corpus amplexos grauibus suspiriorum singultibus fatigabat. Cumque iam baiuli sandapilam arriperent, ut ad ecclesiam humandi causa deferrent,  parentes lamentabilibus modis sanctam Fidem proclamant, et ut eis amissum donum rursus restituat miris ululatibus obsecrant. Quibus ita ad ethera usque funereos clamores ferentibus, ecce quasi de graui somno rediens adolescens ille, caput a feretro erexit, faciemque sudario iam adopertam concutiens, astantium strepitum mirari cepit. Quem mater, irremota feretro incumbens, mox ut uitalibus auris fruentem persensit, propere uultum manusque resoluit; uersisque modis, pre nimio gaudio fletibus ora rigauit. Quo uiso omnis astans cetus diriguit, calorque omnium ossa relinquens, ineffabili stupore cernentes perterruit. Denique eum a mortis torpore resolutum genitores eius percontari studuerunt si  forte corporeis membris exutus aliud ad regnum duceretur; an, in exstasi mentis positus, adhuc uitali calore membris collapsus fungeretur. Qui mox se ab hoc presenti seculo prorsus egressum, et ad tenebrosa loca deductum; unde sancta Fides eum ui exemit, et ad resumenda huius solis spiramina refudit. Et, ut credibiliores in tanti miraculi relatione utrique parentes fierent, eum uirbium ad sancte Fidis oraculum adduxerunt, testeque tota uicinia, nobis mirantibus ac pre gaudio fletibus ora madentibus, eumdem relatorem esse fecerunt.



CAPUT XuI. De eo qui filios suos, uirtute sancte Fidis fretus, per ignem transire faciebat.

Huius rei cuius narrationem aggredimur multi  nostrum relatores persepe exstiterunt, quorum relationibus ut diuinis oraculis credimus. In Petragoricis partibus castrum Montagrerium perhibebant, ubi eques quidam, nomine Helias, nobilitate pollens degebat, qui sine sobolum gratia connubia irrita atque ingrata ducebat. Qui tandem ad sancte martyris properans limina, optata coniugalis uteri meruit recipere semina. Et hanc [prolem] bino munere contigit accidisse. Quos pueros tanto amoris priuilegio diligebat, ut etiam non suos sed sancte Fidis filios appellabat. Et ut inde experimentum daret, coram astantibus et instanter prohibentibus, media in eius phala accenso rogo, nudis cruribus ac pedibus per medios flammarum globos transire faciebat: quod et  pueri sine aliqua incendii lesione citato  saltu implere festinabant. Interea uero mente sedit ut eosdem pueros deberet adducere sancte martyri, ueluti eorum spirituali genitrici. Sed quia horrida hiems flumina cuncta a littoribus expulerat, immensisque tempestatibus passim deseuiebat, mulier, et ceteri eius familiares aliud in tempus reseruandum persuasum ibant. Quorum omnium hortamentis penitus resistens, propositum iter se celebraturum asserebat, nulloque metu ingruentis tempestatis se desiturum dicebat. Quin etiam presentibus pueris sancte martyris nulla se naufragia timere perhibebat, sed eorum comitatu fretum parua lintre procellosas gurgitum elationes sulcaturum se spondebat. Quod et ad effectum usque perducens, sancte uirginis adiit limina, puerosque uotis obligans, multa de eis sancte  congregationis nostre fratribus recensuit ualde admiranda; peractisque orationum solemnitatibus, letus et incolumis rediit ad propria.



CAPUT XuII. De oculo equi per uirtutem sancte Fidis restituto.

Aruernico in pago Murmontis castrum uulgo nuncupatur, in quo miles quidam, equum magni pretii habens, de more sanguine minuit, quem post phlebotomationem ad palum quemdam capistro religauit. Quo in palo ad res suspendendas sudes acutissime prominebant, quas ipsi ramusculi precise arboris olim concesserant. Ad cuius stipitem predictus equus adnexus, dum instabili motu circumuagaretur, eiecto altius capite sudem offendit, que graui ictu confestim  ei oculum radicitus euellit. Quod factum predictus miles egre ferens, oculum ad mandibulas usque pendulum in proprio foramine restituit, ac, multorum ibidem adstantium cohortationibus, sancte martyri Fidi luminare ad eiusdem equi [caude] longitudinem uouit, lumenque effossum institis alligans, ad proprium stabulum mestus reduxit. Erat namque equus ille et uelocitate incomparabilis et in omni caballina strenuitate probabilis. Sicque factum est ut sancte Fidis medicantibus meritis piis, postera die equus ille ita incolumis inuenitur, ac si nunquam ullo morbo grauari uideretur. Cuius uirtutibus preclarum miraculum isdem miles ante sancte martyris retulit, cunctis astantibus, oratorium.



CAPUT XuIII. De mortuo resuscitato.


Contigit quemdam, nomine Hunaldum. Tolosanis in partibus sancte martyris admirandum promeruisse beneficium, uisuque et opere inopinam experiri eius magnificentiam uirtutum. Habebat enim filium, quem de more misit ad armentum in pascuis seruandum. At ille, pastorali cura suscepta, die quadam, surgente hespero armenta domum reducens, per negligentem incuriam bouem unum inter fruteta dimisit, reliquos uero bostaris presepibus inseruit. Cernens igitur uacuo loco unum abesse animal, pascua per furuas noctis tenebras soliuagus repetiit. Sed magna parte noctis illius iam elapsa, casso labore queritandi, sine boue tristis ac merens rediit.  Quid ageret, quo se uerteret, nulla ei ratione patet: improbissima enim patris seueritate perterritus, eo sciente tectum non audet subire, neque quid ei acciderit ullatenus intimare. Tandem uero sopitis omnibus, lectulo se contulit clanculus. Ubi cum membra amissi bouis indagine admodum defessa iactaret, illico tanto dolore corripitur, ut pene omni ossium compage resolutus crederetur. Quo dolore nimium inualescente, et motu artuum fraudatur, et rationis officio priuatur. Mane autem facto, ut eum pater tanto conspexit correptum languore, deposito furore mox super imminentem nati interitum flebilibus cepit gemitibus dolere, ac, dum uastis singultorum quateretur ictibus, sancte Fidis salutiferam opem magnis implorat clamoribus, ut pristine incolumitati  eius restituatur filius. At ille toto corpore manens immobilis, summo duntaxat in pectore uidebatur ei calor uitalis, atque tali in stupore membrorum dies peregit nouem, exstinctis lucernis oculorum. Decimo autem die, que Dominica habebatur, ut uiderunt pupulas luminum in morte contabescentes, gelidoque sudore frontem ac genas rorantes, apposita leuo lateri manu nichil uiuum salire sentiunt, sed omnia eterno sopori dedita euidentissimis signis agnoscunt. Quid plura? Funus parant, exanimeque cadauer sandapile impositum ululantibus lamentis celebrant. Sed cum luce crastina ad defossum sepulture eius locum ueheretur, pater impatientis amoris affectu, exstincti gelidum nati corpus amplexatur, oculosque ac uultum omnem irriguis lacrymis  humectans, locum omnem amaris implet clamoribus. Inter quos insolabiles gemitus, crebris uocibus sanctam Dei martyrem Fidem clamat, ac lacrymosis obsecrationibus ut sibi filium reddat ter et quater ingeminat dicens;

»uirgo Fides, dilecta Deo, lux inclyta mundi,
   Auxilium miseris que cita ferre soles,
Supplicis exaudi martyr sanctissima uocem,
   Quamque potes, posco, defer opem misero.
Munere nemo tuo, petiit si forte coactus,
   Discessit uacuus, te retinente, manus.
Credo quidem, neque uana fides, te posse quod opto
   Celitus a Domino promeruisse tuo.
Unicus ecce mihi natus, mea sola uoluptas,
    Occidit, una mei spes et amor generis;
Quo pereunte modo, mihi cetera uita superstes
   Protrahet ingratas fine carendo moras.
Sed si, uirgo Dei, miserorum questibus ullis
   Flecteris, et lacrymis uinceris irriguis;
Munere sopitos nati quos cernimus artus,
   Ad priscam uitam, te rogo, nunc reuoca«
Cumque his et huiusmodi quamplurimis querelis super defuncti corpus incumbens pater cum magno eiulatu quereretur, omnes qui ad ultimum exsequiarum obsequium aderant, deflentis pietate moti, fletibus ora rigabant, ac gloriosissimam uirginem Fidem mixtis lacrymis precibus, ut ad inuocationem sui sancti nominis propitio uultu respicere dignetur, unanimes exorant.

 Sic quoque continuo, sed et 
Mors tetra uisa retro predam fugitiua reliquit,
Euomuitque uorax auida de fauce rapinam.
Protinus atque caput lento nutamine functus,
In partes uersat, gelidas recalente medullas
Fomite uiuifico: subitoque per algida membra
Spiritus infusus totum dat uiuere corpus,
Erigiturque iacens, trepidantia lumina uixdum
Attollens. At mox totos simul erigit artus,
Et stetit in propriis membrorum machina plantis.
Inde domum repetit diuino tramite patris.
Quo uiso cuncti, in gratiarum actionem uersi, pre gaudio tanti miraculi lacrymas fundunt, sancteque uirginis ac martyris Fidis uirtutem glorificantes, uotis et muneribus sese ac suos ei supplices deuouent.  Sicque ab ecclesia Sancti Georgii, ubi humandi iuuenis gratia uenerant, regressi ad propria, pater posthumi filii ac reliqui contubernales diligenti persecutione die quadam ab eo sciscitari studuerunt, quid sibi uisum fuerat illis nouem diebus quibus in excessu anime positus quasi mortuus iacuerat, ac quomodo uel cuius auxilio, ad sepeliendum postmodum delatus, ad uitales auras redierat. At ille adhuc trepidantia pectora gerens, ab imo spiritu longa suspiria ducens, sic percontantibus actutum respondere exorsus est: »Ut cetera nunc ad presens silentio pretereantur que mihi fine sub extremo contigerint, certissimo et sine ullius falsitatis ambiguo breui expedire non differam. Corporeis uinculis spiritus meus resolutus, teterrimis quibusdam  ministris traditur, quorum crudelissimo ducatu ad hiatum usque uastissimi precipitii protrahitur. In cuius horridam uoraginem dum iactari inenarrabili metu formidarem , ecce uir splendidissimi decoris aduenit, quem  paradisi prepositum fuisse Michelem archangelum liquido patuit. Cuius placidi itineris gloriosissima uirgo Fides comes astitit; que super solis iubar emicabat splendore mirabili. Hic uero celorum prepositus, ut more carnificum eos quibus ad torquendum deputatus eram conspexit in uerbera mea irremediabiliter furere; »Quid, inquam, malorum artifices, in huius tironis tormenta tanta deseuitis crudelitate? Quid animam a summo  Deo creatam perditum itis absque ulla miseratione? Sinite iam nunc ab eius graui laceratione, quia, Deo permittente, per sanctissimam uirginem hanc Fidem proprio refundetur in corpore, a uestra erepta potestate.« Ad hanc uocem tartarei ministri intolerabili formidine correpti, manus semper in malum pronas continuerunt, celestibusque nuntiis insolito timore tremebundi paruerunt. Nec mora, felicissima uirgo Fides concito impetu medios tortorum cuneos irruit, animamque meam ab eorum manibus uiolenter abstraxit; atque ita corpori humo tradendo, sicut nostis, mirabiliter refudit. Postquam uero huius non tantum uisionis quam etiam rei geste ueritatis textum ille ordine est prosecutus, pater et uicini iter instituunt ad sanctam Fidem  gratias reddituri.«



CAPUT XIX. De Raimundo, qui a compedibus et catena solutus est.

Pene huic simile adhuc et aliud calami deposcit officium; quod quia prodigialiter inuenitur actum, eterna memoria censuimus celebrandum. Raimundum pro impie gestis multi uestrum nouerunt, et genealogia satis spectandum et terreni honoris fastu subnixum. Hic ex castro quod Mons Pensatus dicitur originem ducens, patrem habuit Bernardum, predicti castri primum et maximum. Et quia Caturcensi urbi continguus erat, eiusdem ciuitatis litteris imbuendus traditur canonicis, eorum societatem sortiturus succedentibus annis. Qua in disciplina, uix sanabili  epileptici morbi egritudine per interlunia misere laborans, tedio cepit [eo] magis parentibus haberi, quod in [eo] nulla spes [erat] genialis indolis. Tandem nimirum opinatissimo uirtutum fauore coactus, sancte uirginis propitiatorium aggreditur; cuius propitiante benignitate optate salutis remedium a secutus, sancte medice Fidis basilicam quotannis reuisere studebat, gratias pro impenso munere relaturus. Quem pro zelo patrimonii parentes atque affines exsecrabili odio insectantes uoti compotes ceperunt. Tantum denique uiro illustrissimo, nomine Gosberto, tradiderunt, qui pro irrogatis contumeliis grauissime eum habebat infensum. Aderant namque sanctissimi dies Quadragesime, qui, cum frugalis parcimonie obseruatione mente custoditi  sincera, omnem elidunt uite perperam. Quos iste inter compedum multiplicia uolumina omni eremitica austeritate aridius ducens, potius habebat oneri quam promerende saluti. Cibus enim illius uespertinus panis erat mucididate uiriditatis squalidus; qui, remoto alius edulii adminiculo, uix, etiam aqua uiam patefaciente, palati ualebat pertransire meatus, et quia pro efferis uiribus illis intolerabilis erat, ita compedibus et triplicibus catenis ueluti Getulus leo implicatus iacebat, neque pedem neque manum ullo adnisu qualibet in parte uertere preualebat. En etiam ipsa catena fortibus hamis intexta, que numeroso sinu circum crura ac torosos lacertos dure uinciebatur, a tergo eius per foramen saxee turris  ad exteriora penetrans, ferreis repagulis ita a foris constringebatur, ut nulla ui, nisi mordacium serrarum edaci limatura, reserari fas erat. Has inter pressuras tamen sancta Fides eius ab ore non recedebat, neque unius momenti uictum non inuocato preterierat. Quinque igitur hebdomadarum breuiori lustro in hac tam lugubri acerbitate finito, dies ille enituit qui, ob Dominici triumphi memoriale, cum palmarum seu diuersi generis florum * corda omnium totum per orbem ineffabili tripudio exhilarat. Cuius diei tam commune gaudium diffusa per orbis climata, nullam huic prebebat remedii letitiam. Cernens ergo cunctipotens Deus immitem seuissimi tortoris predicti Gosberti peruicaciam, subsequenti nocte per sancte uirginis intercessionem tactus misericordia,  ut semper totus * est uita desperatis facilis pietas, iuuenem splendore admirabili coruscum illi misero, sopore dolores leniente, celitus direxit; qui eum talibus affatur uerbis: »uigilasne an sopore deprimeris, Raimunde?« At ille, intra somnii dulcedinem, ita uidebatur sibi respondisse: »Quis, inquam, es, domine?« Cui ille: »Ego ille sum Stephanus, qui, dudum a Iudeis lapidatus, ciuium supernorum promerui asciri cetibus; qui ideo sum ad te missus, ut ad sanctam Fidem te ducam uelocius.« Quem cum interrogasset ubinam magnifica uirgo esset: »Surge, inquit martyr precipuus, quia non ludificaris a somno, sed, incunctanter me sequens, uidebis eam de qua ad te loquor.« At ille, ut sibi ostensa suadebat uisio, uidebatur sibi sanctum martyrem  sequi preuium; qui supra pontem Conchacensis Dordonis eum statuens, ita mellifluis prosequitur alloquiis: »Dirige, inquam, o fili, oculorum aciem super huius nubiferi montis cacumen, et diuinam intuere claritatem, cuius immensi splendoris media sanctissima uirgo Fides ac martyr insignis, angelorum inter manus emicans, quis suis meritis debeatur honor, euidentissime indicat.

Quibus ille auditis letus de sacre uirginis laude precelsa, oculos in uisione uigiles in sublime tollens, uidit igneum globum ingenti fulgore micantem, cuius in medio speciosa uirgo coruscans astantibus sibi angelis dicebat: »Locum illum quem cernitis ossibus decoratur meis, de quo uos rogo ut uestris sanctificetur dextris.« Ciues uero angelici, monitis  animo libenti acquiescentes uirginis, eleuatis prefulgidis dextris signum dant adorande crucis, cuius signaculi uirtute sacratus omnis sanctitatis gratia repletur. Dum hec igitur agerentur, ecce subito nimbosa caligo, ab ipsius amnis imo nimbosus turbo ascendens, illum super pontem stantem nebula texit, que deciduo rore eius indumenta largissime humectauit. Qua uisione attonitus lumina a somno uix abrupit, ac mox uestes manibus contrectans, sicut in uisu senserat defluo imbre reperit humidas. Inde circa se palpando manus ducens, omnia uinculorum uolumina dissoluta a se sensit, ostiolum etiam, nocte seris ac uectibus satis munitum, patens inuenit. At ille uerum sibi orama fuisse ostensum  liquido agnoscens, continuo  obfirmatus audacia, cum precipiti euolutu, custodum munimina transilit, gradusque scalarum rapido impetu superans; per medios custodes ibidem iacentes ad exedras usque deuenit. Ubi dum astans multa corde dubio agitaret, tandem ei menti succurrit quia, pre nimio pondere, uinculorum machinamenta ad sancte uirginis basilicam uehere nequibat, saltem tabulam scacchorum ibi pendentem in testimonium sue euasionis ferre debeat. Qua assumpta, murum, qua altius insurgebat, preceps elusit, expersque lesionis, fugam nudus pedes properauit. Cui inter scrupulosum callem pedibus labenti mox quedam mulieris forma obuia fuit, que, expositis a dextrali calceamentis,  ita eum prior compellauit: »Tune es, inquam, Raimundus ille, quem modo sancta Fides a carceralibus uinculis soluit?« Cui dum illum se esse confiteretur, confestim calciamentorum uie solamen ei detulit, dicens: »Tolle hec, et quantocius ab his elabere partibus, dum tibi euadendi patet locus.« Cuius beneficii munus et solaminis monitus ille attentius perpendens, nichil aliud eam fuisse intelligit quam presentiam sancte uirginis. Sed dum hec mente pertractaret, subito nusquam euanescens comparuit. Tante ergo patrone exhortationibus roboratus, ceptam peragit fugam, neque ab insequentibus attingi potest, quia eum sancta Fides tuebatur. Sicque per medios inuisus ruens hostes, Caturcetim adiit urbem, ubi protomartyri Stephano, quasi  uie sue preuio, meritas rependere studuit grates. Et quia longe inedie ac fuge conficiebatur tedio, sancte Fidi, ob prestite sibi salutis gratiam, quam potuit misit candelam. Denique nocte illa in qua Dominica proditione et nostra salus et Iudeorum processit interitus, dum impositam lectionem mane legendam in uestiario sancti martyris prouideret, somno demitur, atque ibidem quiete pascitur: cuius somni nubilo sancta Fides, tanquam matutine nebule interpollens sol, permista, ita eum subiratis, ut putabatur, uisa est arguere eloquiis: »Itane desidia torqueris, ut solitas mihi gratiarum solemnitates his sancte Pasche diebus ante sacrarium artuum meorum persoluere desinas? Quid moraris? Disice morarum nodos, et cum scacchorum tabulato, tue  uidelicet liberationis credibili monimento, Conchacensem calle pedestri uelocius expete locum, Paschalisque gaudii ibi celebra sacramentum.« Huius uisionis gratia ille permotus, somnii tedia rupit, ac Geraldo Petragoricensis Ecclesie sub primis tirocinii auspiciis episcopo, qui Tolosane urbis menia forte aggrediebatur, simulque eiusdem Caturcine urbis presuli Bernardo, que sibi somnitus imperata fuerant territus intimauit. Qui ut sancte Fidis monita audierunt, iubent iussa factis implere, nec qualibet interueniente dilatione differre. Quid igitur? Uno tantum contentus famulo iter arripuit, ac imperiose uirginis mandata facessit. Cepti uero itineris uictor, ubi scacchea tabula onustus ad sepe  dictum locum peruenit, orationi incubuit ac supplici murmure queque excogitata protulit. Qua expleta, post sancte crucis fronti locoque cordis impressionem, que sibi inter catenarum pressuras per sanctam uirginem mirabiliter acta fuerant, cunctis qui aderant ora in silentio tenentibus, filo expedit. Neque hec parua audiuit utriusque sexus caterua, sed eiusdem memorati Gosberti filius, qui tunc forte inter commilitones causa orationis ibidem aderat, incredibili stupore totus uisu in medio diriguit, admirans qualiter a tot uinculorum connexione solui potuit, neque minori admiratione Goffredus sub hoc aspectu corripitur, cuius iocosa scacchorum tabula fuerat, quam ille ereptam propriis illic humeris in testimonium sancte uirgini obtulerat. Tandem  agnita uirtute diuina, in laudum preconia conuertuntur, sancte martyris Fidis glorificantes potentiam, a Domino sibi sacris exigentibus meritis in omni miraculorum facultate collatam.



CAPUT XX. De mulo resuscitato.

Nunc uero quid in itinere sancti Petri apostolorum principis moderno tempore per gloriosissimam Christi famulam mirabiliter gestum sit, paucis absoluere curabimus uestre attentioni. Italie in partibus que Longobardia nuncupantur, miles quidam Ruthenici pagi, Garbertus nomine, precedentem Pictauensem genere ac militari strenuitate satis illustrem assequitur, ac post salutationum mutuam gratiam iter institutum celebrat, eius familiaritati sociatus.  Qui de multis simul sermonem ad inuicem conferentes, tandem ad sancte Fidis magnalia conserta sermocinatione peruenit, ubi non parua laus a Ruthenico suis attribuitur miraculis. Ille uero Pictauensis ingenti cum admiratione narrationem illius applaudens excipit. Ubi ad hospitium in uico Sancti Domnini peruentum est, Pictauensis mulus, qui ei carior habebatur, grauissimo morbo correptus, uix ad crastinum diem uitam pertraxit moribundus. Garbertus uero, quanta in talibus quondam animalibus sancta Fides operata est magnalia non immemor, interrogat socium utrum aliquam medelam fecerit ad muli huius supplementum. Cui »Nequaquam« respondenti, mox adiecit: »Nunquid audisti que tibi de sancta Fide heri per me exposita sunt?  Mitte ei deuotus aureum, et statim tuum animal recipies sanum.« At ille, nichil cunctatus, bisantem de marsupio protulit, quem ei ad deferendum sancti uirgini concessit. Sancta uero Fides ad maiorem uirtutis sue gloriam manum reseruans, uiuenti mulo nichil profuit, nec quidquam ualitudinis impertiuit. Quid plura? Surgit aurora, monetque cunctos ut ceptam properarent uiam. Exponitur mulus uite termino functus a stabulo, et datur tantummodo pretium pro corio. Iter corripiunt mesti, et qui aureum uite arrhaboni recepit, et qui amisso animale, damnum cogebatur pati. Ruthenicus ergo de iactatione uirtutum sancte Fidis nimio rubore anxius, aureum quod acceperat, uolebat uerecunde reddere.  Quod cum tetendisset datori, ecce repente post tergum audit sonitum subsequentium, et quasi fugientis animalis et agitantis equitus strepitum. Sicque uultum in terga retorquens, prospicit eminus hospitem mulum fugientem cursu fatigantem, et, ut eum comprehenderet, multo conamine enitentem. Qui, [hoc] uiso, sanctam Fidem attonitis exclamat uocibus, aureumque retinet quod uolebat reddere uerecundus. Recepto denique mulo, interrogant hospitem qualiter actum fuerit in reparatione animalis. At ille admirando exclamans, ait: »O uos felices quibus tantam uirginem contingit habere patronam, cuius omnipotentibus meritis non solum uobis salus tribuitur animarum, uerum etiam magna procurantur medicamina corporum! Hec sancta uirgo in opere et  uirtute non sinit uestris adminiculari incommodis, etiam in animalium resurrectione. Hoc quod uidetis animal, in platea proiectum, dentibusque retectis omni anima relictum, inter decoriantium manus animauit, concitoque saltu a solo exturbauit, ac ita a manibus nostris elapsum, uestris usibus preparatum reformauit.« Quo audito omnis peregrinorum caterua in laudum preconia erupit, totumque erem emulis uocibus sanctam Fidem reboare compellit. Deinde reddito hospiti tergoris pretio  sancta limina apostolorum leti expetunt, regressique ad propria uotiuum aureum cum ingenti gratiarum actione persoluunt.



CAPUT XXI. De milite qui ab intestinorum inordinatis motibus fatigabatur.


Aruernico in pago miles erat strenuus, cui, insidiante infortunio, interiora, statum suum per interlunia deserentia, cum magno intestinorum murmure in uerenda usque erumpebant; unde nimio merore attritus, mortem sepe orabat, ne hec pateretur diutius. Post multum uero tempus, de milite pedes factus, consciam morbi uxorem alloquitur; [a] cuius consilio tectus, sancte Fidis deliberat expetendum super hoc beneficium. Muliere reluctante et multa obiiciente, ille conceptam peragit uoluntatem, ac ita sanctam adiit uirginem. Cuius ante sacratissimum corpus deuotus procumbens, pro quo uenerat, cum lacrymis sepius ingeminat, ac pro salute obtinenda propensiora fundit precamina. Sequenti uero  nocte ante sanctum mausoleum uirginis, post orationum studia depressus, uidet sibi sanctam martyrem assistere, et quasi subuerecundo  eum alloqui sermone: »Dormisne? inquam.« Qui cum se dormire respondisset, beata uirgo ita eum fando prosequitur: »Scias me, inquam, hactenus minime fuisse interpellatam pro huiuscemodi re ut ista est pro qua nostra sollicitas suffragia, cum ex diuersis morbis ualida contulerim * agridia. Sed ne omnino hinc inconsultus abeas, que tibi fient salubriora paucis aduertere expediam. Nosti illum qui tuam incolit uiciniam, fabrum ferrarium?« Qui cum sibi nomine et facie bene notum esse subintulisset, rursus eadem uirgo: »Illum, inquam,  nichil cunctatus aggredere, et ut cum maximo malleo, ex quo candens massa a fornace facta contunditur, adnixis uiribus roga super illam passionem in incude positam, tibi ualidissimum ictum iniiciat, quod celeriter salutem tibi conferet optatam.« His ille uerbis, cachinno simillimis, stupore simul et admiratione premonitus, somno abrumpitur, et quid sibi talis uisio uelit alto corde uersat diutius. Tandem uero domum regressus, obfirmato in mortem pectore, fabrum predictum, nemine conscio, aggreditur, et que sibi per sanctam Fidem imperata fuerant intimat secretius. Quibus ille auditis, toto corde collabitur, neque se hanc phantasticam ludificationem iam acturum iureiurando attestatur. »Crede, inquam, mihi, domine, quia non medentis, sed potius ludificantis  uerba hec sunt, quorum monita si credulus prosequi uolueris, mortis tue reus argui poteris. Ego tamen nequaquam huius criminis ero auctor tam pessimi; noui enim procul ambiguo presentem te incurrere mortem ex hoc.« Cui ut excusatus abiret, multa coniectanti, et multa metu parentum, si uerbere suo uitam cum dolore finiret, in faciem obiicienti, mox eques illi fidem facit nichil horum sibi eueniendum. Quid plura? Sternuntur super incudem genitalium turgida palearia, atque ad extremum ictum preparantur morbida uerenda. Sed mox ut adductis lacertis sublatum in era cernit immensum mallei pondus, incredibili pauore concussus, retro resupinus labitur, ac uelut exanimis solo cum graui fragore membrorum resupinatur. Qua in precipiti  ruina, mirabile dictu! confestim omnis illa intestinorum ebullitio ita interius resorbetur, ut nunquam ulterius in uita sua foris erumpere uideretur. Sic ille nec cauterio adustus, nec ullius antidoti amystide curatus, incolumis euasit, sancte Fidis, ut ita dicam, ludus, omni posteritati cum alacritate satis admirandum spectaculum facturus. Sic illa ponderosa alleuatur sarcina, sic dura reprimitur ignominia. Sic pro terribilis mortis horrore, ad laudem et gloriam sancte martyris, ineffabilis gaudii curatus perfunditur immensitate. Que res ne cuiquam ridiculo similis facta uideatur, ac per hoc nobis conficta respuatur, non absurdum ducimus, Rodbertum Cantoiolensis monasterii abbatem, uirum reuerenda canitie satis honestum, in publicum aduocare; cuius testimonio  hoc nobis manifestatum est quod referimus, quia ille qui passus est longe positus, nostris postmodum non apparuit obtutibus. Illius ergo ab ore didicimus, qui non inepta adulatione, non ficta scurrilitate aures populi palpat, sed ueritate quidquid ore profert commendat. Denqiue si de tali relatore dubitatur, de beneficiis Dei diffiditur.



CAPUT XXII. De quadam matrona que contra sanctam Fidem impie agens, mirabiliter interiit.

Caturcensium in partibus res mira contigit, quam quia cunctipotens Deus pro amore uirginis sue monstruose operari uoluit, huic dignum ducimus interponendum lectioni. In predicto uero territorio  matrona quedam erat nobilis, que aut quia mulierum genus semper auarum legitur, aut certe diabolico instinctu, terram sancte martyris agris suis uicinam immoderate concupiuit, arantesque monachorum bubulcos plurimis affectos contumeliis a iugeribus expulit. Sequenti uero die proprio uomere ea iugera secare fecit, sueque ditioni ea subiugare presumpsit. Atque ita celesti uirtute actum est ut, dum illa a suis terminis agrum illum denormare iuberet, acriterque insisteret, actutum toto corpore  emarcuit, ac horrificis stridoribus garriens infelicem spiritum orco dimisit. Cuius terribili exitu aratores ualde exterriti, relicto aratro fugerunt, ac in summo habitu uix palpantes domino suo rem actam retulerunt. At ille merens de mulieris interitu, pro cadauere misit, allatumque terre condidit. Qua tali modo exstincta, terra sancte martyris tuta ab omnibus remansit, et in monachorum postea ditione iacuit.




ANNO DOMINI MXXIX.
SANCTUS FULBERTUS CARNOTENSIS EPISCOPUS.





NOTITIA HISTORICA ET LITTERARIA.


 S. Fulbertus Carnotensis episcopus, uite sanctimonia et eruditione sua etate clarissimus, Guillelmi Aquitanici ducis fauore, primum Pictauiensis Ecclesie S. Hilarii thesaurarius factus, ut fragmentum Historie Aquitanice refert. Idemque leges apud Ademarum Cabanensem in Chronico. Insignis uita et eruditione, lucernaque ardens a Domino Ecclesie Gallicane candelabro accensus, Roberti regis Christianissimi, cui gratissimus erat, auctoritate, Carnotensis episcopus post Rodolfum creatus est, a Lietherico archiepiscopo et metropolitano consecratus, quemadmodum ipse Fulbertus affirmat epistola 23, ad eumdem: »Multum amoris atque fidelitatis, tibi, Pater, me debere censeo, per cuius manum benedictionem et sacram unctionem accepi.« Is autem,  episcopalem gradum assecutus, libertates ecclesiasticas egregie tutatus est, ut passim uariis epistolis significat, quas ad pontifices maximos, reges et episcopos scripsit, quarum nonnulle exstant ad Franconem Parisiensem presulem, De exstirpandis e manu laica beneficiis. Et apud Ioannem pontificem Maximum grauiter conqueritur de Rodulfo comite, iurium Ecclesie sue peruasore sacrilego, auxilium apostolicum implorans: Magne, inquit, Fulbertus et preclare Ecclesie pusillus episcopus. Episcopatum, ut diximus, fauore Roberti regis, cuius partes contra Constantiam reginam gnauiter sectatus est, adeptum fuisse apparet ex epistola ad eumdem, qua de Godefridi uicecomitis uiolentia aduersus Carnotensem Ecclesiam sic conquestus est: »Pietatem uestram  cum tum fletu cordis et mentis genua flexi precamur, succurrite sancte Dei Genitricis Ecclesie, cui nos fideles uestros quantum possumus, licet indignos, preesse uoluistis; quorum a uobis solummodo post  Deum, in his que ingeruntur molestiis, consolatio et respiratio funditus pendet.« Suam uero humilitatem astruit his uerbis, epistola 68 ad Odilonem abbatem Cluniacensem: »Decet, pater, ut tu quoque uicissim me tuum seruulum de te pendentem, teque non sine magna fiducia respectantem, sacris intercessionibus adiuues. Sum enim ualde miserabilis homo, qui cum ad propriam non sufficerem, ad publicam curam nescio qua seu ratione seu temeritate perductus sum.« Quanta uero amicitia inter ipsum et Odilonem predictum fuerit, docet monachus Syluiniaci hec scribens in uita Odilonis: »Hoc nomine  censebat eum appellandum in suis sermonibus et epistolis. Fulbertus ille sibi precordialis amicus, Carnotensis  episcopus, in sanctitate laudabilis, in sapientia mirabilis, in cuius morte studium philosophie in Francia periit, et gloria sacerdotum pene decidit.« Quod autem nonnulli eum Roberti regis fuisse cancellarium scribunt, probationis id documento destituitur, cum reuera potius cancellarius tantum Carnotensis Ecclesie fuerit. Porro cum anno 1020 urbs et basilica conflagrassent, fundamenta ecclesie Dei Genitricis Fulbertus iecit, eamdemque miro lapideo fornice et tabulatu perfecit; quo quidem insigni opere precipuam apud posteros nominis sui propagauit famam, pecunias suppeditante inprimis Anglorum rege. Hoc discimus ex Willelmo Malmesburiensi, lib. II De gestis Anglorum, his uerbis: »Rex Cnuto ad transmarinas Ecclesias pecunias mittens,  maxime Carnotum ditauit, ubi tunc florebat Fulbertus episcopus, in sanctitate et philosophia nominatissimus. Qui inter cetera industrie sue documenta, Ecclesie domine nostre sancte Marie, cuius fundamenta  iecerat, summam manum mirifico effectu imposuit, quam etiam pro posse honorificare studens, musicis modulationibus crebro extulit. Quanto enim amore in honorem uirginis anhelauerit, poterit coniicere qui audierit cantus celestia uota sonantes.« Exstat inter cetera opuscula eius epistolarum uolumen, in quarum una gratias agit Cnutoni magnificentissimo regi, quod largitatis sue uiscera in expensas Ecclesie Carnotensis effuderit. Sacratissime uero Dei genitricis Marie seruus addictissimus fuit, cuius laudes peculiari libro edidit, a qua remuneratum tradunt. Dum enim morbo correptus esset, eadem per uisum apparens uirgo, sacra ubera ipsi sugenda aperuit, ut Albericus, longe tamen ab hoc tempore remotus, testis est in Chronico ad  annum 1022: »Florebat Fulbertus episcopus, sanctitate et philosophia nominatissimus, qui fundamenta sancte ecclesie Dei Genitricis iecit, et eadem perfecit miro lapideo tabulatu, qui etiam ab eadem Dei Genitrice in infirmitate sua uisitatus esse dicitur et de eius lacte sanctissimo recreatus. Hic enim multo amore et felicissimo in honorem beate Marie uirginis Dei Genitricis exarsit, quod ostendunt cantus quos de ea ille edidit, celestia uota sancientes. Inter cetera eius opera exstat Epistolarum uolumen.« Et Willelmus Malmesburiensis, lib, III De gestis Anglorum, idem testatur, locutus de Berengario Andegauensi archidiacono suo olim in schola Carnotensi discipulo: »Berengarius plane, quantumuis ipse sententiam correxerit, omnes quos ex  totis terris deprauauerat, conuertere nequiuit. Quod episcopum Carnotensem Fulbertum, quem Domini Mater olim egrotum lacte mamillarum suarum uisa fuit sanare, predixisse aiunt. Nam cum in extremis positum multi uisitarent, et edium capacitas uix confluentibus sufficeret, ille inter oppositas cateruas oculo rimatus Berengarium, nisu quo ualuit expellendum censuit, protestatus immanem draconem prope eum consistere, multosque ad eum sequendum blandiente manu et illice anhelitu corrumpere.« Demum e uiuis excessit anno 1029, die 10 Aprilis. In quibusdam mss. anno 1028, in ede sancti Petri in ualle, tumulatus dicitur: magna sanctitatis et doctrine opinione passim commendabilis, quam utique depredicant Glaber memoratus, Chronica et auctores plurimi.  Fulberti epitaphium tale in mss. codice reperitur:

Anno ab incarnatione Domini 1028, Iu idus Aprilis, obiit dilectus Deo et hominibus Pater noster uenerande memorie Fulbertus, sue tempestatis pontificum decus, lux preclara mundo a Deo data, pauperum sustentator, desolatorum consolator, predonum et latronum refrenator, uir eloquentissimus, et sapientissimus tam in diuinis quam in liberalium artium libris. Qui ad restaurationem sancti templi sue diecesis, quod ipse post incendium a fundamento reedificare ceperat, bonam partem auri sui et argenti reliquit. Et discipline ac sapientie radiis locum illum illuminauit, et clericis suis multa bona fecit.

 Item hec carmina de eodem leguntur.

Quem tibi Carnotis concessit fons bonitatis,
   Doctrine fluuium duplicis egregium,
Pontificum sidus, Fulbertus fulgidus actu,
   uestis pauperibus, uictus et assiduus;
Inclusus iacet hic, factus de puluere puluis,
   Et prestolatur surgere cum reliquis.
uirtutum cultor, uitiorum mortificator,
   Auxiliante Deo, perstitit a puero.
Bis denos annos, atque unum dimidiumque,
   uirgo Maria, tue prefuit ecclesie.
Ingressurus erat Phebus post lumina septem
   Taurum, cum mestum deseruit populum.

Eius Opera singulatim impressa Parisiis an. 1608, tum postea immissa in tomum XI Bibliothece ueterum Patrum editionis Coloniensis an. 1618, ubi leguntur epistole CXXXIu, sermones quidam, canon de penitentia mulierum, hymni aliquot cum prosis,  tractatus aduersus Iudeos negantes hanc Iacob morientis prophetiam: Non auferetur sceptrum de Iuda, etc., in Christo Domino fuisse impletam. De quibus Bellarminus et Labbeus, quorum in supplementum addimus exstare eiusdem Fulberti epistolam de rebus Ecclesie religiose et caute distribuendis, tomo II Spicilegii Luce Dacherii, pag. 827 editionis Parisiensis. Eiusdem quoque nomine apud Surium in probatis sanctorum uitis ad diem 13 Decembris, p. mihi 989, uita sancti Auberti Cameracensis episcopi, quam etsi mutilam Surius ediderit, integram tamen habent fratres eius abbatie, que nomen ipsius in urbe Cameracensi prefert, ut scribunt Sammarthani fratres, tom. I Gallie Christiane in archiepiscopis Cameracensibus, p. 233. Item ad eumdem  Fulbertum Carnotensem episcopum spectat Sermo de Assumptione beate Marie uirginis, qui exstat inter Opera diuo Augustino supposita, in sermonibus suppositis, sermone 208, col. 343 nouissime editionis, quam procurauerunt his temporibus Patres Benedictini Galli congregationis sancti Mauri. Denique eiusdem egregium inuenimus tractatum in illud Actorum XII, uers. 1: Misit Herodes rex manus, etc. ms. in bibliotheca Longipontis, Cisterciensis ordinis, in episcopatu Suessionensi, quem anno 1692 Lugduni Batauorum edidimus in 8; apud Petrum uan der Meerche, sub hoc titulo, ueterum aliquot Gallie ac Belgii scriptorum Opuscula sacra; idque ne lapsu temporum interiret. Agunt de sancto Fulberto, Baldericus Nouiomensis episcopus, in  Chronico Cameracensi, lib. I, cap. 77; Henricus Gandauensis, qui ab eo auctore Catalogum suum incipit, Fulbertum liberalium artium suo tempore peritissimum, uirum religiosum, et erga beatam uirginem deuotissimum celebrans; Antonius Posseuinus tomo I Apparatus sacri, uerbo Fulbertus, etc.; Robertus Bellarminus et Philippus Labbeus, uterque in opere suo De scriptoribus ecclesiasticis; Aubertus Mireus in Notis ad librum Henrici Gandauensis De scriptoribus illustribus; Gerardus Ioannes uossius, lib. II De historicis Latinis, cap. 43, pag. mihi 341; Sammarthani fratres, tomo II Gallie Christiane, in episcopis Carnotensibus, pag. 485, quos hic, ordine tantum mutato, uerbotenus expressimus.





IN SANCTUM FULBERTUM NOTITIA ALTERA.




§ 1. Histoire de sa uie.


Fulbert  , la plus grande lumière de l'Eglise gallicane en son temps, est encore inconnu par rapport à sa famille et au lieu de sa naissance . Il nous apprend lui-même qu'il n'était considérable ni par son extraction, ni par ses biens .


Sed recolens quod non opibus, nec sanguine fretus,
Conscendi cathedram, pauper de sorde leuatus.

Quelques sauants ont penché, sur un endroit de ses écrits, à le faire Romain . Mais ce qu'ils en citent est très-équiuoque, et ne le prouue en nulle manière. On serait mieux fondé à  le croire de Poitou, ou, en général, d'Aquitaine. Ses liaisons étroites auec le duc Guillaume u, à qui ces prouinces obéissaient, en font un grand préiugé; préiugé qui prend la force de preuue, lorsqu'on uoit Fulbert se représenter comme suiet de ce prince , qu'il qualifie son maître, herus meus. S'il auait nommé l'éuêque  à qui il adresse sa douzième lettre, peut-être aurait-il leué toute difficulté sur ce point. II est certain qu'il était né et auait reçu sa première éducation dans le diocèse ou même la uille épiscopale de ce prélat; mais il ne paraît pas moins certain qu'elle n'est écrite ni à un pape, ni à un éuêque d'Italie.

Malgré la pauureté de sa famille , Fulbert trouua le moyen d'auoir  de bons maîtres, sous lesquels il fit des progrès, merueilleux pour son temps, dans les lettres humaines et les sciences ecclésiastiques. On ne connaît de ses maîtres , que le docte Gerbert; mais c'en est assez pour iuger du mérite de ses premières études. Au sortir des écoles de Reims, il se retira à Chartres, à quoi il fut peut-être engagé par Herbert, un de ses condisciples, qui était de la uille, et qui, de iuif s'étant fait chrétien, deuint un des sauants hommes de son siècle. Là Fulbert ouurit une école, qui bientôt acquit une brillante réputation; il n'y en eut point alors de plus célèbre dans presque toute l'Europe . On y accourait des pays les plus éloignés, d'Arles, de  Liége, de Cologne, comme des lieux les plus uoisins. Les moines et les ciercs y allaient à l'enui écouter le uénérable Socrate qui la dirigeait .

Aux fonctions d'écolâtre dans l'église de Chartres, Fulbert ioignit encore celles de chancelier, titre qui est deuenu équiuoque à l'égard de plusieurs écriuains, qui en ont pris occasion de supposer faussement que Fulbert auait été chancelier de Robert, roi de France . Ses trauaux littéraires ne furent pas cependant sans récompense, quoiqu'en un siècle où les lettres n'étaient pas généralement estimées. Guillaume, comte de Poitiers et duc d'Aquitaine , dont on a déià dit un mot, prince lettré et protecteur des gens de sauoir et de uertu, appela Fulbert près de sa personne, et le combla d'honneurs. Entre autres bienfaits il lui donna la trésorerie de Saint-Hilaire de Poitiers, que Fulbert retint longtemps, même depuis son episcopat, mais qu'il remit auant sa mort entre les mains de son bienfaiteur.

Baronius a cru que Fulbert auait été moine de Saint-Père en uallée . Mais la lettre uingt-unième, sur laquelle il établit son opinion, et qui semble, au premier coup d'eil la fauoriser, la détruit réellement. On y lit les noms de tous les moines qui composaient alors cette communauté; et celui de Fulbert  ne s'y trouue point. M. Caue, M. Baillet et le P. Le Long, qui le dit apparemment d'après eux, sont encore moins receuables à faire Fulbert abbé de Ferrières auant l'année 1004 , puisque Rainard gouuernait ce monastère en la même qualité, au moins dès 997 . Tout ce qu'il y a de urai, c'est que Fulbert était lié d'une amitié très-étroite auec les plus grands abbés de son temps, S. Abbon de Fleuri, S. Odilon de Cluni, le B. Richard de Saint-uanne , et qu'il fut touiours fort affectionné à l'ordre monastique.

Après auoir enseigné longtemps à Chartres , et s'etre acquis par sa doctrine l'estime des rois, des éuêques et des peuples, le mérite de Fulbert le fit élire éuêque de cette uille à la mort de Rodolphe. Il fut particulièrement redeuable de son éléuation au roi Robert, auec qui il auait étidié à l'école de Reims . Presque tous les historiens s'accordent à mettre le commencement de son épiscopat en 1007 . Quelques-uns néanmoins le renuoient contre l'autorité de son épitaphe, neul ou dix ans plus tard . Il fut sacré de la main de Léoteric ou Leutheric, archeuêque de Sens son métropolitain. Le terme de son épiscopat fait iuger que son ordination se fit sur  la fin de septembre ou au commencement d'octobre. On suppose qu'il était encore ieune  alors; mais la suite de sa uie montre qu'il deuait approcher de l'âge de cinquante ans au moins .

Les fonctions de l'épiscopat, dont il se uit chargé, ne lui firent point interrompre les leçons publiques qu'il faisait à ses disciples . Seulement il cessa de se mêter de médecine et de donner des remèdes, comme il en usait auparauant . A ces deux sortes d'occupations s'en ioignait une autre qui demandait un temps considérable. En deuenant éuêque il deuint l'oracle de presque toute la France . Les princes, les éuêques, les personnes priuees auaient recours à ses conseils comme à une source de lumière.  On en a la preuue dans le recueil de ses lettres. Au mois de mai 1008, peu de temps après son ordination il se trouua au concile que le roi Robert auait conuoqué à son palais de Chelles , et y reçut des marques publiques du respect et de la uénération qu'on lui portait. On uoulut en effet, par honneur, qu'il y souscriuît immédiatement après les métropolitains, et auant onze autres éuêques, dont plusieurs, tels qu'Adalberon de Laon, étaient fort anciens dans l'épiscopat. Il paraît par là que ses collègues le regardaient dès lors comme leur père et leur docteur.

Nous ne sommes point instruits en détail des actions de ce grand éuêque. Une des plus mémorables  fut la réédification de sa cathédrale, qui auait été réduite en cendres en 1020, dans l'embrasement de la uille . Fulbert entreprit de la rebâtir auec une magnificence qui surpassait infiniment les facultés d'un éuêque qui était sans patrimoine. Mais il trouua des ressources abondantes dans la libéralité de Canut, roi d'Angleterre et de Danemark, et celle de Guillaume, comte de Poitiers, son illustre bienfaiteur . La déuotion singulière qu'il auait enuers la sainte uierge,  sous l'inuocation de laquelle cette cathédrale est dédiée, le porta à y établir la fète de sa Natiuité, dont l'institution était encore de nouuelle date ailleurs . Le même motif de piété lui fit faire plusieurs proses et hymnes à sa louange .

Au défaut d'histoire suiuie des actions de notre prélat, nous auons dans ses lettres quantité de traits de sa conduite pastorale. On y uoit qu'il auait su réunir en sa personne une fermeté uraiment épiscopale auec une noble douceur et une humilité sans bassesse. Attentif à user de l'une ou de l'autre auec une sage discrétion, lorsqu'il était obligé d'employer son zèle tout de feu, pour réprimer les désordres ou corriger les abus, c'était touiours sans blesser le  respect qu'on doit aux puissances. Il aimait tendrement son prince, et auait pour lui un sincère attachement . Ayant encouru sa disgrâce en une occasion, il n'eut point de repos qu'il n'eût regagué son amitié. Ioignons à ces traits généraux et à ceux que nous fournissent ses épitaphes, ce qu'il dit lui-même des deuoirs d'un éuêque, et nous aurons son portrait assez au naturel . Il n'a pu écrire autrement qu'il agissait: de sorte qu'en exposant ce que doiuent être les bons éuêques, il a réussi à se peindre lui-même

Ce pieux et sauant prélat mourut, plein de iours et de mérites, le dixième ou onzième d'auril; car il y a d'anciens auteurs pour ce dernier iour, s'il n'y a faute dans leur texte. Mais le plus grand partage  entre les anciens et les modernes est au suiet de l'année de cette mort. Les uns, comme Hugues de Flauigni et Clarius, la marquent dès 1027. D'autres la placent en 1028. Le plus grand nombre, surtout parmi les modernes, la mettent l'année suiuante. Quelques-uns la renuoient iusqu'en 1031, et Raoul Glaber deux ans encore plus tard . Comment découurir la uérité au trauers de tant de différentes opinions? Sera-ce à la faueur du iour de cette mort? En ce cas-là le sentiment de ceux qui la marquent en 1028, reuient à celui qui la place en 1029, et n'en  fait plus qu'un. La raison en est sans réplique; car le dixieme d'auril en 1028 était auant Pâques, suiuant la supputation de nos Français de ces tempslà, qui continuaient de compter 1028 iusqu'à Pâques; au lieu que, suiuant notre manière de compter auiourd'hui, l'année 1029 était commencée auec le mois de ianuier. Pour auoir quelque chose de plus décisif sur la uéritable année de la mort de Fulbert il faut recourir à son épitaphe. C'est une pièce originale, qui uraisemblablement est de la façon de  Sigon  , qui prit soin de ses funérailles. Il y est marqué, qu'il gouuerna l'église de Chartres uingt-un ans et demi. De ces six mois prenons-en deux et uingt iours pour remplir l'année 1007, à laquelle fut ordonné le saint éuêque, il restera uingt-un ans trois mois et dix iours, qui ioints à 1007, nous conduiront au dixième d'auril 1029. C'est donc à cette année-là qu'il faut rapporter la mort de Fulbert. Nous soumettons uolontiers cette discussion chronologique, qui nous a paru nécessaire, au iugement du dernier supplémenteur de Moréri, qui a tâché de la transporter à l'année précédente.

Fulbert fut enterré dans l'église de l'abbaye de Saint-Père, où plusieurs de ses prédécesseurs et autres prélats auaient été déià inhumés  On érigea en sa mémoire deux épitaphes: l'une en prose, qui est plutôt un éloge abrégé pour être inséré dans les nécrologes, et l'autre en uers.


ÉPITAPHE EN PROSE.

Anno ab incarnatione Domini MXXuIII, III Id. April., obiit dilectus Deo et hominibus Pater noster uenerande memorie Fulbertus, sua tempestate pontificum decus, lux preclara mundo a Deo data pauperum substentator, desolatorum consolator, predonum et latronum refrenator, uir eloquentissimus et sapientissimus tam in diuinis quam in liberalium artium libris. Qui ad restaurationem sancti templi sue diecesis, quod ipse post incendium a fundamentis reedificare ceperat, bonam  partem auri sui et argenti reliquit et discipline ac sapientie radiis illum locum illuminauit et clericis suis multa bona fecit.


ÉPITAPHE EN uERS.


Quem tibi Carnotis concessit fons bonitatis,
   Doctrine fluuium duplicis egregium.
Pontificum sidus, Fulbertus fulgidus actu
   uestis pauperibus, uictus et assiduus.
Inclausus iacet hic, factus de puluere puluis,
   Et prestolatur surgere cum reliquis.
uirtutum cultor, uitiorum mortificator,
   Auxiliante Deo, prestitit a puero.
Bis denos annos, atque unum dimidiumque,
   uirgo Maria, tue prefuit Ecclesie
 Ingressurus erat Phebus post lumina septem
   Taurum, cum mestum deseruit populum.

Iusqu'ici l'église de Chartres n'a décerné aucun culte public à ce pieux éuêque, quoiqu'on dise que sa sainteté a été attestée après sa mort par plusieurs miracles . Bucelin dans son Ménologe le qualifie bienheureux. Grand nombre d'autres écriuains modernes lui donnent indifféremment le même titre, ou celui de saint. C'est en cette qualité que M. de la Rochepozay,  éuêque de Pöitiers, l'a fait entrer dans les litanies des saints de son diocèse.

Les auteurs du siècle de Fulbert, et ceux des suiuants, sont pleins d'éloges qu'ils donnent également à la sainteté de sa uie et à sa doctrine lumineuse, à son éminente uertu et à sa grande érudition. Il serait trop long, et peut-être ennuyeux de les rapporter ici. L'on en peut uoir quelques-uns à la tête des éditions de ses ouurages, où l'on n'en a copié qu'une partie. Ce qui contribua encore beaucoup à rendre célèbre le nom de Fulbert, fut le grand nombre de disciples qu'il forma aux lettres et à la piété. Il n'y eut guère d'église en France, qui n'eussent quelqu'un de ses élèues. Ils se répandirent même en Italie et en Allemagne, où ils portèrent la  doctrine de leur maître. Nous auons fait ailleurs l'énumération des plus connus. Il y faut aiouter Gerard , depuis abbé de Saint-uandrille, un des grands ornements de l'ordre monastique en son siècle, et Bernard, maître d'école d'Angers , qui dédia à son maître son écrit sur les miracles de sainte Foi auec ce titre glorieux à sa mémoire: Sanctissimo atque hominum doctissimo Fulberto Carnoteno episcopo. L'on ne peut mieux faire comprendre les grands seruices que Fulbert rendit à la France en particulier, tant par sa doctrine que par l'honneur qu'il fit au sacerdoce de Iésus-Christ, qu'en rapportant la pensée d'un auteur contemporain , qui ne fait pas difficulté de  dire qu'à la mort de cet homme admirable l'amour de la philosophie et la gloire de l'épiscopat semblèrent être enseuelis auec lui dans le tombeau.



§ II.---Ses écritis:

Quoique l'Eglise n'ait pas inséré dans ses fastes le nom de Fulbert, on n'a pas laissé de le mettre au rang de ses Pères et de ses docteurs. C'est un titre que lui ont mérité les productions de sa plume. Dès 1585, Papire le Masson en donna au public un recueil , qui fut imprimé à Paris chez Dupré, en un petit uolume in-8o. Mais ce recueil ne contient qu'une partie des lettres de notre prélat. Au bout de uingt-trois ans, c'est-à-dire en 1608, Charles de uilliers, docteur de la Faculté de théologie  de Paris, en publia en même uolume un autre beaucoup plus ample, qui parut aussi à Paris chez Thomas Blaise. Cet éditeur y a fait entrer tout ce que les manuscrits du collége de Nauarre et de MM. Petau et le Fèure lui auaient fourni des ouurages de Fulbert. De cette édition pleine de fautes, souuent assez grossières, on les a fait passer dans les diuerses Bibliothèques des Pères, de Cologne, de Paris et de Lyon . Depuis ces dernières éditions, on a recouuré quelques autres écrits de notre auteur, desquels nous rendrons  compte, apres que nous aurons fait l'énumération de ceux qui sont réunis ensemble.

1o A la tête de tous est placé le recueil de ses lettres, le plus intéressant de tous ses ouurages . On n'y en marque que cent trente-quatre, diuisées en deux classes; mais il y en faut compter cent trente-huit, par la raison que les chiffres, ou nombres, de la 62, de la 96, de la 97 et de la 118, s'y trouuent répétés. Elles n'appartiennent pas toutes à Fulbert, comme on ua s'en conuaincre par le détail suiuant. Les éditeurs les ont accompagnées de quelques notes, où il se trouue de bonnes choses, mais elles en demandaient de plus amples et de plus instructiues.

 La première de ces lettres, qui est la plus  prolixe, comme la plus importante, est une lettre dogmatique sur trois points essentiels de la foi chrétienne, suiuant les propres expressions de l'auteur: le mystère de la Trinité, la nature du baptême et la uérité du mystère de l'eucaristie. Fulbert y explique auec autant de solidité que de lumière ce que l'on doit croire sur ces trois grandes uérités de la religion. Ce qu'il dit sur l'eucaristie en particulier montre éuidemment que Bérenger, un de ses disciplès, auait reçu sur ce point du dogme une doctrine tout opposée à celle qu'il enseigna dans la suite. On croit que Fulbert entreprit de traiter dans cette lettre ce qui concerne l'eucaristie , à l'occasion de l'erreur où était a ce suiet Leuthéric, son métropolitain; erreur ou abus  qu'on peut uoir dans l'historien Helgaud, qui en parle en détail . Rien de plus iudicieux, rien de plus sage, rien de plus utile pour tous les temps que les principes généraux qu'établit ici Fulbert, au suiet de nos mystères . Cette lettre a paru si belle à M. du Boulay, qu'il l'a fait entrer presque entièrement dans son histoire de l'Uniuersité de Paris . On la trouue aussi imprimee dans quelques éditions, à la suite du traité de Pascase Radbert sur l'eucaristie. Les auteurs de l'office du Saint-Sacrement en ont tiré aussi la cinquième leçon du trente-septième office. Plusieurs manuscrits la représentent seule, et quelquefois auec la seconde  et les titres suiuants: De la perfection chrétienne, ou: Des trois choses les plus nécessaires au satut.

La seconde roule sur la cérémonie de l'hostie consacrée, qu'on donnait autrefois aux prêtres nouuellement ordonnés . Fulbert, à l'occasion de la diuersité de cette cérémonie suiuant les diuers lieux, dit de belles choses, pour ne pas s'embarrasser de la diuersité qui règne dans la discipline, pouruu que la foi soit la même. Elle est adressée à Einard, mal nommé Fidnard dans les imprimés.

Entre les autres, plusieurs sont écrites au roi Robert, une à Canut, roi d'Angleterre, quelquesunes  au comte d'Aniou, à Richard II, duc de Normandie, plusieurs à Guillaume u, comte de Poitiers, la plupart à des éuêques, nommément à Leuthéric, archeuêque de Sens. Dans celle-ci, comme dans quelques autres, Fulbert donne de iustes décisions sur les cas qu'on lui proposait, et de sages auis à ceux qui le consultaient sur leurs doutes et leurs difficultés. En général ces lettres font uoir que Fulbert était un des premiers hommes de son siècle. On y trouue quantité de faits propres à éclaircir l'histoire ecclésiastique et ciuile de ce temps-là. C'est pourquoi Du Chesne en a inséré iusqu'à soixante-cinq dans le recueil de ses historiens . Baronius, les éditeurs de la Bibliothèque de Cluny  et dom Marlot en  ont usé de même, en ayant fait imprimer plusieurs dans leurs ouurages. Outre l'utilité qu'on en peut tirer pour l'histoire, on y a plusieurs traits lumineux sur le dogme, la morale la discipline, et particulièrement au suiet des empêchements de mariage.

La huitième ne regarde point Auesgaud, mais Azelin, éuêque de Paris, ce qui a trompé quelques sauants, même du premier ordre. La uingt-unième, à Abbon de Fleury, est honorable à la mémoire de ce pieux et sauant abbé . Fulbert n'était point encore éuêque non plus que lorsqu'il écriuit la quarante-septième, où il est parlé de remèdes: ce qui montre qu'on n'a point suiui l'ordre chronologique en imprimant ces lettres. La quatre-uingt-quinzième, qui deurait être la quatre-uingt-seizième,  est du roi Robert à Gauslin, archeuêque de Bourges, et la suiuante est la réponse de ce prélat au roi. Celle qui pour la seconde fois se trouue marquée la quatre-uingt-seizième, et qui deurait être la quatre-uingt-dix-huitième, est du comte Eudes au roi Robert. La cent huitième, ou plutôt la cent onzième suiuant notre manière de compter, est de S. Odilon à Fulbert. Les uingt-six suiuantes n'appartiennent point à notre prélat, ayant été écrites après sa mort ou en son absence, soit par son chapitre, soit par des particuliers.

La cent seizième, selon l'imprimé, appartient à Hugues de Chateaudun, archeuêque de Tours, depuis 1003 iusqu'en 1023, qui fut l'année de sa mort. Elle  est écrite à un éuêque d'Angers, qui était alors Hubert de uendôme. Ce prélat refusait de garder l'interdit auquel son archeuêque l'auait condamné, pour auoir porté les armes et rauagé les terres de l'église de Tours, et lui en auait écrit pour s'en plaindre. Hugues lui fit la réponse dont il est ici question, et lui montre par l'autorité de S. Grégoire en particulier, que le refus qu'il faisait de se soumettre, le rendait coupable et méritait la peine dont il se plaignait, quand même il ne l'aurait pas autrement méritée. La lettre est assez bien écrite, et prouue que son auteur n'ignorait pas les règles de l'Eglise.

Entre les autres lettres de la seconde classe, qui  n'appartiennent pas à Fulbert, il y en a deux, la 118e et la 122e d'Isembert I, éuêque de Poitiers, depuis 1019, ou enuiron, iusque uers 1047. L'une est écrite à l'éuêque d'Angers, dont on uient de parler, pour s'excuser de ne pouuoir assister à la dédicace de son église. L'autre est encore une lettre d'excuse; mais le nom de la personne à qui elle est adressée se trouue tronqué. L'une et l'autre sont écrites auec une précision, une netteté et une certaine politesse qui n'étaient pas alors fort communes.

On en compte iusqu'à douze écrites par Hildegaire, disciple de Fulbert, tel qu'il se qualifie luimême dans l'inscription de la 112e. Cet Hildegaire, au sentiment de dom Mabillon , n'est autre que le célèbre Hildier, dont nous auons  fait ailleurs  l'éloge d'après Adelmanne, qui l'auait connu personnellement. Fulbert, auec qui il auait beaucoup de ressemblance, tant pour les manières, que pour la doctrine et le fonds d'érudition , l'auait enuoyé à Poitiers pour gérer les affaires de sa trésorerie de Saint-Hilaire . Emploi qui ne l'empêcha pas d'y ouurir une école qu'il dirigea lui-même auec l'aide d'un sous maître. Hildegaire quitta enfin Poitiers, et retourna à Chartres où il eut un canonicat , et se trouuait sous-doyen du chapitre en 1040 . Mais auant son départ il engagea Raginald, ou Rainald, doyen de Saint-Hilaire, à se charger du soin de la trésorerie en sa place.

Les lettres qui appartiennent à Hildegaire sont  la cent onzième auec les quatre suiuantes, écrites à des amis particuliers sur des suiets peu intéressants; la 120, la 121, la 123, la 127, la 129 et la suiuante auec la dernière, qui deurait être la 138 par les raisons qu'on a alléguées, au lieu qu'elle n'est marquée que la 134. Quatre de ces dernières lettres sont écrites de Poitiers à Fulbert, au suiet de sa trésorerie, et contiennent néanmoins diuers traits qui concernent l'histoire publique. Deux autres ont été écrites de Chartres à Raginald, doyen de Saint-Hilaire. Il s'agit, dans la dernière, d'écrits et de conseils que Raginald auait demandés à l'auteur. Hildegaire, en répondant aux conseils, cite ce qu'il auait appris sur le suiet en question de la bouche de Fulbert son maître, qui n'était plus alors au  monde. Il s'y montre un fidèle disciple de ce grand homme, non-seulement sur ce point, mais encore par ses sentiments sur l'eucaristie et sur la grâce de Iésus-Christ. Il nous y apprend, que Raginald auait un neueu nommé Hérébert qui était alors à Chartres.

Quant aux autres lettres étrangères, réunies à celles de Fulbert, il y en a six de Guillaume, duc d'Aquitaine; une autre qui lui est écrite par Léon, éuêque de uerceil, et cinq ou six du chapitre de Chartres à diuerses personnes. Nous sommes entrés dans ce détail, en uue d'abréger le trauail de ceux qui entreprendront de remettre sous la presse ce recueil de lettres. Elles auraient grand besoin d'être reuues sur de bons manuscrits. Celui du uatican , où elles se trouuent auec celles de  saint Sidoine, serait d'un grand secours pour l'exécution de ce dessein. Il s'y est glisse des fautes presque sans nombre, soit par la négligence des copistes, ou celle des imprimeurs. Il y en a des plus grossières, même dans les inscriptions, ce qui est de plus grande conséquence et qui a ieté dans l'erreur plusieurs écriuains. Nous en auons donné déià quelques exemples, auxquels nous aiouterons le suiuant, pour rendre la chose plus sensible. L'inscription de la quinzième lettre ost conçue en ces termes: Domino suo regi Fulbert. Adegauorum comes. Il faut lire: Domino suo regi Fulco Andegauorum comes. Celles que Du Chesne a réimprimées sont beaucoup plus correctes.

Depuis l'édition de Charles de uilliers, don d'Acheri  a publié une lettre de Fulbert , que les derniers éditeurs de la Bibliothèque des Pères auraient pu réunir aux précédentes. Elle est adressée à Hildegaire, qui auait consulté notre sauant prélat sur l'administration des biens ecclésiastiques, et l'usage qu'on peut faire des uases sacrés en certains cas. Sur le premier point Fulbert lui montre par l'autorité des Pères, surtout de saint Iérôme, qu'on ne saurait apporter trop de précaution et de piété dans la distribution des reuenus de l'Eglise. C'est ce qu'il fortifie par cette belle sentence: Que les biens ecclésiastiques sont le patrimoine des pauures, non de ceux qui en iouissent. A l'égard du second point, Fulbert expose les cas où il est permis de uendre les uases sacrés, suiuant  les canons et la doctrine de saint Ambroise.

Dom Martène et dom Durand ont encore publié une autre lettre de Fulbert sur un manuscrit de Saint-Remi de Reíms . Elle fut écrite auant la précédente, puisqu'elle y est citée. C'est encore une réponse a Hildegaire, qui auait souuent pressé son maître de lui dire ce qu'il pensait des éuêques qui allaient à la guerre. Fulbert lui prouue par plusieurs passages bien choisis de l'Ecriture et des Pères que cette profession est indigne de l'épiscopat, sous quelque prétexte que ce puisse être. Il y cite Origène auec les Pères latins, Haimon d'Halberstat, et un capitulaire de Charlemagne, qui défend aux éuêques et clercs inférieurs le port des  armes. En y citant le traité des douze abus du siècle, il l'attribue à saint Cyprien. Cette lettre est une des plus belles et des mieux écrites de toutes celles de Fulbert. Il y trace en peu de mots les principaux deuoirs d'un éuêque, en quoi il n'a fait oue copier ce qu'il pratiquait lui-même.

Il peut sans difficulté se trouuer encore d'autres lettres de Fulbert enseuelies dans l'obscurité des bibliothèques. Telle peut être, par exemple , celle qu'on uoyait autrefois dans un manuscrit de Saint-Martin de Tournai, adressée à Guillaume, abbé de Fécamp, dont uoici les premières paroles: De notione altaris, uel parietum ecclesie. On peut ioindre à ces lettres un diplôme du même éuêque en faueur de l'abbaye de  Marmoutier, publié par M. Baluze dans ses notes sur les conciles de Narbonne, pages 77 et 78.

2o  Après les lettres de Fulbert uiennent ses sermons au nombre de dix. Les deux premiers sont très-courts, et contiennent les premières instructions qu'on donne aux fidèles sur les mystères de la Trinité et de l'Incarnation, sur la fuite du péché et l'obligation d'en faire pénitence. Il est uisible que le premier n'est qu'un simple fragment d'un plus long discours. Le troisième est une explication succincte de l'origine et de la manière qu'on doit célébrer la fête de la Purification de la sainte uierge. Les trois suiuants roulent sur sa natiuité, dont on a uu que Fulbert auait établi la fête dans l'église de Chartres. Dans le second des trois,  l'auteur fait une espèce de généalogie et un abrégé de la uie de cette bienheureuse mère de Dieu. C'est ce qui a fait que ces sermons portent quelquefois le titre de légendes dans les manuscrits, et même dans des imprimés . On y uoit que l'usage était alors tout commun de donner aux parents de la sainte uierge les noms de Ioachim et d'Anne . Fulbert, dans le troisième sermon, parle en homme iudicieux d'une prétendue relation, supposée à saint Iérôme, suiuant laquelle l'éuangeliste S. Matthieu aurait composé une généalogie de la sainte uierge et une histoire de l'enfance de Iésus-Christ . Dans la critique qu'il en faít, il se borne à dire que l'Eglise ne reconnaît point cet ouuragé prétendu, et qu'il s'y trouue des faits et  de sentiments insoutenables. A la fin du sermon se lit une courte prière à la sainte uierge en deux grands uers. Le premier de ces trois sermons est marqué auec éloge par Henri de Gand et l'abbé Trithème, entre les autres écrits de Fulbert . Le P. Iean du Bois en a imprimé dans la Bibliothèque de Fleury un fragment considérable, qu'il auait trouué dans une ancienne feuille uolante 

Les trois sermons qui suiuent dans les éditions des euures de Fulbert sont intitulés: Contre les Iuifs . Mais c'est mal-à-propos qu'on les a séparés en trois, et qu'on leur fait porter le titre de sermons. Il ne s'y lit pas un mot  qui marque qu'ils aient été prononcés de uiue uoix. Ce n'est autre chose que le traité contre les Iuifs, que Henri de Gand et l'anonyme de Molk attribuent à notre sauant éuêque . La notice qu'en donne le premier de ces deux bibliographes ne laisse aucun lieu d'en douter. L'auteur, dit-il, l'entreprit pour prouuer contre le sentiment commun des Iuifs, que cette célèbre prophétie de Iacob: Le sceptre ne sera point ôté à Iuda, etc. , auait eu son accomplissement en la personne de Iésus-Christ. Henri de Gand aioute, ce qui est urai, que Fulbert y a fort bien exécuté son dessein, en y employant l'autorité des saintes Ecritures et la force du raisonnement ?.

Enfin le dixième et dernier sermon du recueil est  intitulé de la sorte: Dieu est un en trois personnes , titre insuffisant pour annoncer ce que contient la pièce, puisqu'elle roule non-seulement sur la Trinité, mais aussi sur l'incarnation du uerbe, les autres mystères de Iésus-Christ et la nécessité de faire pénitence. Ce sermon n'est point entier. L'exorde et peut-être une autre partie considérable du commencement y manquent. La fin nous paraît aussi y manquer. Ce n'est au reste qu'un tissu de passages de l'Ecriture, mais bien choisis auxquels l'auteur a ioint deux petits endroits des Pères, l'un de S. Fulgence, l'autre de S. Isidore de Séuille.

A la suite des sermons uiennent deux listes des différents degrés des péchés capitaux, auec les pénitences canoniques qui y étaient attachées encore  alors . L'une de ces listes regarde les hommes, l'autre les femmes. Ce qui se lit ensuite est un fragment détaché de quelque sermon, soit de Fulbert, ou de quelque autre auteur, qu'un copiste aura mis dans son manuscrit, on ne saurait dire par quel motif, dans le même ordre qu'il se trouue dans l'imprimé. L'auteur, quel qu'il puisse être, y montre d'abord, en se seruant principalement des paroles de S. Augustin, en quel sens ces deux uersets du uIe chapitre de l'Euangile de S. Iean: Si uous ne mangez la chair du Fils de l'homme, etc., Celui qui mange ma chair, etc., contiennent une figure. Après quoi il prouue par l'autorité du concile d'Ephèse et d'Haimon, que cette chair sacrée est réellement le corps de Iésus Christ.

 Plusieurs manuscrits attribuent à Fulbert le sermon sur l'Assomption de la sainte uierge, qui fait le 208e de l'appendice de ceux qu'on a supposés à S. Augustin . Mais nous auons montré ailleurs qu'il appartient au B. Ambroise Autpert, à qui d'autres manuscrits le donnent.

Locrius est beaucoup mieux fondé à lui faire honneur du second sermon sur l'Annonciation , qui fait le 194e du même appendice, et dont on a tiré, en le tronquant, les leçons du second nocturne pour la fête de la Natiuité et le second iour de l'octaue, dans le Bréuiaire romain et l'ancien bénédictin. Ce sermon commence par les mêmes  mots que celui sur l'Assomption, et en a emprunté quelques autres traits. Il finit par la célèbre antienne que l'Eglise emploie pour la commémoration de la sainte uierge: Sancta Maria, succurre miseris, etc.; ce qui a fait regarder Fulbert comme auteur de cette prière.

Personne ne nous apprend si les homélies qui se trouuent sous le nom de Fulbert, dans un manuscrit de la maison professe des Iésuites d'Anuers, auec le traité d'Arnauld de Boneual sur les paroles de Iésus-Christ à la croix, sont différentes des sermons dont nous uenons de rendre compte , ou si  ce recueil en contient d'autres que ceux qui sont imprimés. L'anonyme de Molk, annonçant les sermons de notre auteur contre les Iuifs, aioute qu'il en auait fait aussi contre les mauuais chrétiens, expression qui suppose des sermons de morale. Il ne s'en trouue point de cette nature parmi ceux de Fulbert, qui sont ou des panégyriques, ou des instructions sur nos mystères, ou enfin des pièces de controuerse, si l'on ueut comprendre au rang de ses sermons son traité contre les Iuifs.

3o La chronique de Maillezais, ou plutôt de Saint-Maixent, porte que Fulbert, outre ses écrits en prose, auait encore laissé de sa façon plusieurs pièces notées pour les offices diuins . A quoi Trithème  aioute  qu'il y auait de lui des hymnes, diuerses prières, des chants à la gloire de Dieu et quelques autrès pièces de piété. Le principal éditeur de Fulbert a recueilli tout ce qu'il a pu déterrer de ses écrits en ce genre, et les a mis à la suite de ses sermons . Le recueil est diuisé en deux parties. Il s'y trouue des hymnes, des proses, tant rimées qu'autres, des litanies et autres prières, des antiennes, des répons, tant sur quelques-uns de nos mystères, comme Noël, la Trinité, qu'à l'honneur de diuers saints. On y lit un inuitatoire, une prose et des répons pour l'office de saint Gilles. C'est, suiuant toute apparence, ce qui aura fait auancer à l'anonyme de Molk et à quelques modernes que Fulbert auait composé une uie de ce saint.

 Parmi ces petits écrits de piété il y a deux courtes prières à Dieu , dans lesquelles l'auteur, en nous apprenant son extraction, a laissé de grands traits d'une profonde humilité  1Kb] . On y trouue aussi un poëme sur l'année, les mois, les iours, les heures, la manière de trouuer le bissexte, les épactes, etc., qui est comme un abrégé du comput. Ce poëme est suiui d'un autre rimé, mais sous une seule rime, dans lequel Fulbert fait l'éloge du rossignol. La pénultième pièce du recueil est une hymne en uers saphiques sur le Saint-Esprit, où l'on découure des beautés poétiques dignes d'un meilleur siècle. La dernière pièce, intitulée Répons, quoique ce soit une hymne sur Pâques, se trouue  séparément à la page 847 du huitième tome de la Bibliothèque des Pères. édition de Paris, 1645, où elle est fort déplacée.

La pièce intitulée: Hymne de la Trinité, qui commence par ces mots: uerbum Dei, est plus entière dans un manuscrit de la bibliothèque du roi d'Angleterre . On iuge par ce manuscrit qu'il manque dans l'imprimé une page entière.

4o Casimir Oudin, ayant déterre dans un manuscrit de Longpont, abbaye de Cîteaux, au diocèse de Soissons, un traité de Fulbert sur ces premières  paroles du XIIe chapitre des Actes des apôtres: Le roi Hérode employa sa puissance pour maltraiter quelques-uns de l'Eglise, les fit imprimer auec d'autres opuscules d'anciens auteurs, tant de France que de la Belgique. Ce recueil a été imprimé en 1692, à Leyde, chez Pierre uander Merche, en un uolume in-8o.

5o Dom Bernard Pez, dans le cours de ses recherches littéraires, a découuert un catalogue, dressé uers le XIIe siècle, de liures qui étaient alors à l'abbaye de Saint-Pierre de Saltzbourg. Entre les titres de ces liures se lit le suiuant: Compotus Wicperti. L'on a fait obseruer que le nom de Fulbert a été si diuersement défiguré, qu'on en a fait ceux d'Ulbert et de uilbert. II est fort aisé qu'on en ait  fait également celui de Wicpert. De sorte que nous regardons comme fort uraisemblable qu'il s'agit ici d'un traité du comput composé par notre prélat. Nous sommes confirmés dans notre opinion en uoyant cité dans le nouueau Glossaire de Du Cange, au mot Regulares, un semblable traité sous le nom de Fulbert. Ce n'est point l'abrégé du comput imprimé entre ses écrits qui est ici cité, puisque ce mot ne s'y trouue pas, quoiqu'on y lise celui de Normales.

6o Le raisonnement qu'on uient de faire au suiet du traité précédent doit s'appliquer, par les mêmes principes, à un poëme qui se trouue dans un manuscrit de l'abbaye de Weichenstephen en Bauière, ancien de quatre cents ans enuiron. sous ce titre:  Wulperti libellus metricus de uita claustrali. Cette découuerte est encore due aux recherches de dom Bernard Pez. Le poëme est en uers élégiaques, et commence ainsi:

Qui cupis immundi uitare pericula mundi,
   Teque sitis diuo tradere seruitio,
Cursu non pigro claustro sociabere nigro:
   uel relinque tuum, fer monachale iugum.
Quoiqu'il n'y ait pas de preuues positiues que Fulbert ait été moine, il était assez affectionné à l'ordre monastique pour auoir inuité à y entrer par cette pièce de poésie. Les expressions du troisième uers qu'on uient de lire semblent confirmer le sentiment qui la rapporte aux premières années de ce siècle, lorsqu'on ne connaissait d'autres monastères que de moines noirs, ce  qui conuient au temps de Fulbert. On sait que peu de temps après uinrent les Camaldules, les Chartreux, les Cisterciens.

Nous prendrons de ce poëme occasion d'en faire connaître un autre sur le même suiet, et peut-être du mème siècle, mais d'un prix beaucoup au dessus du précédent. Il pourrait arriuer qu'on n'aura pas d'autre occasion d'en parler. Ce poëme, qui contient soixante uers élégiaques, est intitulé: Laus uite monastice; l'éloge de la uie monastique, et commence par les deux uers suiuants qui donneront une idée de toute la pièce

Felix grex hominum, qui Christi dogma sequentes
   Contemptis opibus nil proprium retinent

Le P. Sirmond, l'ayant découuert dans un manuscrit  de Saint-Melaine à Rennes, lui a donné place dans ses notes sur les lettres de Geoffroi, abbé de uendôme . On n'en connaît point l'auteur, mais le poëme n'en est pas moins estimable en lui même.

7o Democharès, au chapitre 15 de la Célébration des saints mystères, et M. Bellotte, chanoine de Laon, d'après lui, supposent un éuêque de Poitiers nommé Walbert, et lui attribuent cinq proses à l'honneur de diuers saints. Iamais l'Eglise de Poitiers n'a eu, que l'on sache, d'éuêque de ce nom: ce qui nous fait naître la pensée que ce Walbert n'est autre que l'éuêque de Chartres dont il est ici question. Si de Fulbert on a fait Wicpert et Wilbert, on en aura pu également faire Walbert;  et si on l'a qualifié éuêque de Poitiers plutôt que de Chartres, cela se sera fait uraisemblablement en conséquence d'une de ses proses, qui est en l'honneur de S. Hilaire, de l'église duquel Fulbert fut assez longtemps trésorier. Iosse Clichtoüe, qui a fait un recueil de proses, n'y a point fait entrer celles qui portent le nom de Walbert.

8o Bellarmin attribue aussi à Fulbert un traité De la uariété des offices diuins , et aioute qu'il est imprimé au troisième tome de la Bibliothèque des Pères, seconde édition de Paris. Nous ne le trouuons ni dans la première, ni dans la pénultième édition de cet endroit, ni même dans l'édition de Lyon.

 9o La plupart des bibliographes s'accordent à donner à notre prélat la uie de S. Aubert, éuêque d'Arras et de Cambrai, mort en 669. . Ce qui paraît fauoriser ce sentiment, est d'une part qu'elle a été écrite de son temps , c'est-à-dire quelques années après que Gérard, éuêque de Cambrai, eut transféré les reliques du saint au monastère qui porte son nom, ce qu'il fit en 1015. D'ailleurs la Chronique de Cambrai, ayant occasion de parler de cette uie, dit qu'elle auait pour auteur le célèbre docteur Fulbert, auquel il ne donne point le titre d'éuêque. Malgré les preuues spécieuses, nous auons de la peine à la regarder comme un ouurage de l'éuêque de Chartres.  Outre que l'on ne connaît point d'occasion où il ait pu prêter sa plume à un écrit de cette nature, l'auteur s'y représente uisiblement comme un clerc ou un moine du pays, qui faisait partie du troupeau dont S. Aubert auait été le pasteur et dont il était encore le protecteur par son pouuoir auprès de Dieu. Il pouuait se faire que cet auteur se nommât Fulbert, et qu'ayant de la littérature et du talent pour écrire, comme il paraît par l'histoire dont il s'agit, on lui eût donné le titre de célèbre docteur.

Surius a publié cette uie sur un manuscrit qui ne portait le nom d'aucun auteur en particulier. Le Mire auertit qu'elle est tronquée dans l'imprimé ?, et qu'elle se trouue plus entière  dans les manuscrits, nommément celui de la collégiale de Saint-Aubert à Cambrai. Bollandus en a imprimé un fragment pour donner une plus ample connaissance de la translation des reliques de S. uaast . Ses doctes successeurs la publieront un iour en entier, et nous instruiront pleinement de tout ce qui la concerne. Sanderus  en auait uu un autre dans un manuscrit de la cathédrale d'Arras. Celle-ci commence par ces mots: Sanctus uir Domini Autbertus, ce qui fait iuger qu'elle est différente de celle qui est imprimée.

Peut-être ne sera-t-il pas hors de propos d'auertir que Pitseus , en parlant de Fuldebert ou Fudebert, abbé de Pershore au diocèse de Worchester en Angleterre, et uoulant  l'éleuer à la dignité d'écriuain, quoique uraisemblablement il n'ait iamais écrit pour la postérité, lui fait honneur d'ouurages qui appartiennent incontestablement à Fulbert de Chartres.

 A l'égard de sa manière d'écrire, les critiques conuiennent qu'elle est au-dessus des autres écriuains de son temps . Le style de ses lettres, en particulier, est plus châtié. Il s'y trouue de l'esprit, un tour et une délicatesse dignes des bons siècles. M. Du Pin ne iuge pas aussi auantageusement à beaucoup près des poésies de notre prélat. Il a raison s'il ne l'entend que du plus grand nombre. Mais il y en a quelques-unes qui méritent notre estime pour les beautés qu'elles renferment.

Barthius  admirait pour sa iustesse et sa douceur l'hymne de S. Martin en uers iambiques, à laquelle on a fait porter mal à propos le titre de Prose. Celle en uers saphiques sur le Saint-Esprit n'est pas moins estimable.  Dès le siècle de Fulbert on auait pris tant de goût pour les hymnes et les proses de ce prélat, qu'on les chantait publiquement dans les églises d'Angleterre .





NOTITIA EX FABRICIO.
Bibliotheca medie et infime Latinitatis, lib. uI, p. 215.

 Fulbertus, Anonymo Mellicensi cap. 93 Folbertus, schole publice Carnotensi  prefectus, doctor multorum  clarorum ingeniorum, atque in his Berengarii  , inde cancellarius ac denique episcopus Carnotensis ab anno 1007, defunctus an. 1028. Eius scripta a Carolo de uilliers, theologo, Parisiis 1608, 8o, edita atque in Bibliotheca Patrum Coloniensi 1618, tomo XI. et Lugdunensi tomo XuIII, cum eius notis recusa hec sunt:

Epistole CuIII, quibus alie aliorum subiecte sunt XXuI. Ex istis Fulberti epistolis, de quibus consulendus Dupinius in Bibliotheca ecclesiastica seculi XI, et quarum aliquos uulgauerat Baronius ad annum 1007 seq., e codice uaticano, due primores etiam in primis Bibliothece Patrum Paris. editionibus prodierant.

Sermones IX, quorum tertius est de purificatione  Marie; 4, 5 et 6, de eius natiuitate  , et 7, 8, 9, contra Iudeos, quod scriptum laudat Henricus Gandauensis cap. 1. Sermones plerosque Fulberti recensuit Combefisius in Bibliotheca concionatoria.

Penitentia laicorum, et mulierum penitentia per Fulbertum episcopum.

Prosarii hymni in S. Pantaleonem, in S. Piatum et de Natiuitate Domini et de sancta Trinitate. In  festo S. Aegidii, natione Greci  . De diuo Martino  , De S. Lamberto, et Pro rege.

uersus et hymni de B. uirgine, de S. Cruce; De  timore, spe et amore: De seipso  ; De signis, et mensibus, et diebus, et horis, compendium computi. De philomena. De S. Carauno Castitatis gradus. Preces ad Deum. Hymnus in natum Christum et alius Deo trinuni. Denique uersibus descripta ex uitis Patrum uet. narratio de homine quodam, qui imperitus uitam eremiticam uiuere tentauerat, eamque non ualens sustinere et ad fratrem reuersus cum angelus non potuit, uir bonus esse didicit.

Preter hec, a Carolo uilliers edita, sparsim feruntur:

Fulberti hymnus in S. Paschate, qui incipit: Chorus noue Hierusalem. Exstat in Georgii Fabricii Petis Christianis, pag. 799, in Georgii Cassandri  hymnis ecclesiasticis, pag. 234 Operum, et in Bibliothecis Patrum Bigneanis Parisiens. an. 1589, 1624, 1644, 1654

Epistola de rebus Ecclesie religiose et caute distribuendis, in Dacherii Spicilegio, tomo II, pag. 827 . Alia contra milites episcopos in Edmundi Martene tom. I, Anecdotorum, pag. 130.

Sermo in festo assumptionis B. Marie, in appendice  ad sermones S. Augustini in editione Benedictorum tomo u, sermo 208.

uita S. Autberti  , Cameracensis et Atrebatensis episcopi, apud Surium 13 Decembr., sed mutila. Integram legi in mss. codicibus notarunt Sammarthani tomo I Gallie Christiane, pag. 233, et Mireus ad Henrici Gandauensis cap. 1.

Tractatus, siue sermo in Actor. XII, 1-11, editus a Casimiro Oudino in opusculis sacris ueterum aliquot Gallie et Belgii scriptorum, Lugduni Batauorum 1792, 8o, premissa eius icone ere descripta, et compendio uite, ut tomo II De scriptoribus ecclesiasticis, pag. 519 seq., et quale exstat etiam in  Sammarthanorum Gallia Christiana tom. II, pag. 485 seqq.

Liber de sacramentis deuotionis, quem Iuoni tribuunt alii. Combefisius, ex Petri Damiani auctoritate, refert ad Fulbertum.

Labbeus in Bibliotheca noua mss., pag. 58. mss. uaticano commendat Fulberti De uirtutibus, et Sententias antiquorum de summo bono, rhythmo trochaico, nec non uersus de pace. Notat etiam Fulberto tribui uersus De libra et partibus eius, quos nescio an sint editi, uersus autem De uncia et partibus eius, et De scrupulo et partibus eius, dedit Carolus de uilliers notis ad Fulberti epist. 113, tom. XuIII Bibliothece Patrum edit. Lugdunensis, pag. 55.



SANCTI FULBERTI CARNOTENSIS ECCLESIAE EPISCOPI OPERA QUAE REPERIRI POTUERUNT OMNIA
Ex ms. cod. biblioth. reg. colleg. Nauarre, et clarissimorum uirorum D. Petauii senat. reg. et N. Fabri; studio et industria Caroli de uilliers, doctor. theolog. Parisiensis, edita.






EPISTOLA NUNCUPATORIA

R. R. in Christo Patri. D. D. Philippo HURAULT, episcopo Carnotensi, Carolus DE uILLIERS, doct. theolog. Parisiensis S. P. D.

En Fulbertus noster, reuerendissime presul, tandem e tumulo excitatus in solem prodit, quem nec bruma iners, nec uetustas rerum edax, absumere potuit. Non secus ergo ut Plinius C. Aelium Tuberonem functum prefectura, a rogo relatum domi fuisse narrat , sic e puluere et situ extractum quidquid de eo auctore non exstabat ad prelum reuocatur. Nacti siquidem manuscriptum ex bibliotheca colligii regalis Nauarre, in quo multa uetustate exesa ferme uidebantur, hec describenda curauimus, nostroque labore assecuti sumus, ut tam preclarum uirtutis lumen sub modio non delitescat. Hoc unum tamen silentio non inuoluam, me a doctissimo Petauio senatore regio equissimo, et Nicolao Fabro uiro clarissimo  quedam ex ipsorum bibliothecis desumpta huic auctori inseruisse, que in nostro ms. non exstabant. Hec duobus uiris preclarissimis tribuenda laus est, qui ut Fulbertus in lucem prodeat effecerunt. Nec uerear ad illorum maiorem commendationem hoc addere, quod de Phidia summo sculptore refertur. Hic ubi Piseum simulacrum fabricasset ex ebore, oleum effundi iussit circa pedes, coram ipsa statua, ut illam immortalem redderet . Sic Deum optimum maximum, credo oleo gratie sue duos illos clarissimos uiros iniungi uoluisse, ut ipsum episcopum immortalitate donarent. Quod si me ad hanc societatem glorie admittere uelis, reuerendissime presul, nullum premium suspicio, uel in bonis numero, quod ad es exeat maius. Et sane tanti facio antiquitatis Patres, ut nichil ex iis deperire uelim. Unde quidquid ex antiquo illo Patre reperi, in unum congessi. Hunc igitur, uenerendissime presul, non quam eleganter queso, sed quam pie loquatur cogita. Etenim si illum semel audieris tandiu latuisse dolebis Legisti, credo, quod cum Pio II summo pontifici nuntiatum fuisset Taruisinum summum presulem agere animam, et iam inclusam precordiis mortem tenere, exclamasse: Moritur ergo presul perfectus, cui reliquos similes esse oportebat.  Sic cum tandiu Fulbertum latuisse audies, exclamabis et tanta temporum serie illius memoriam obrutam fuisse egre feres. Quis enim eo uel morum probitate clarior? Quis in religione catholica propaganda ardentior? Ita ut cultum pietatis cum lacte nutricis exsuxisse uideatur . uerum scio magno impendio temporum, magna alienarum aurium molestia  laudationem nanc constare, O hominem litteratum; sea noster Fulbertus hoc titulo rusticiore contentus erit, si o uirum bonum dixeris. Effectum est modo ut diligentius sciant loqui homines, quam uiuere. At tempore Fulberti uis scire quid liberalia studia conferebant? Ad externa nichil, ad uirtutem multum. Huius igitur scripta licet in multis obscura uideantur, tamen nescio quid in his latentis pletatis deprehendere licebit. Et si cum Iuone Carnotensi hunc auctorem compares, scio cui palmam pretuleris. In illo siquidem eloquentia, in isto sola pietas uiget. Ad extremum duos illos episcopos, dicam audacter, duas illas aquilas, uere esse a Ioue immissas, ut fabulantur pete , in hanc urbem Carnotensem tanquam in umbilicum Gallie. Nam in medio Gallie auctore Cesare sita est , ut ueritatem, que in medio consistit, uereque religionis cultum indicarent. Gaudeat nunc et exsultet Carnotensis ciuitas tantis presulibus illustrata, tot doctoribus aucta et exculta, obmutescat illa garrula meretrix que uirus hereseos tam late iaculatur. Iam enim exsurgit Fulbertus et sub tuo nomine apparet, reuerendissime presul, ut maledicorum ora obstruat. Hunc ergo gratiorem tibi fore iudico, quod episcopus Carnotensis tibi eodem baculo pastorali donato, et cancellarius quondam Roberti regis Gallie, tibi e nobilissimis maioribus et cancellariorum dignitate insignitis oriundo, dicatur. Hoc munere fruere, reuerendissime presul, equi bonique consule, sic enim me tibi obsequentissimum, si placuerit, deuincies. uale.





TESTIMONIA Ex probatissimis auctoribus excerpta, quibus probatur quis fuerit Fulbertus episcopus



I. Ex Henrico Gandauensi in Catalogo scriptorum ecclesiasticorum.


Fulbertus Carnotensis episcopus, liberalium artium suo tempore peritissimus, uir religiosus et erga beatam uirginem deuotissimus, scripsit sermonem ad natiuitatem beate uirginis pertinentem, limato dictamine, qui sic incipit: Approbate consuetudinis. Respondit etiam cauillationibus Iudeorum dicentium hanc prophetiam: Non auferetur sceptrum de Iuda, etc., in Christo non fuisse impletam, diligenter Scripturarum auctoritatibus et rationibus confutans Iudeorum peruicaciam



II Ex Ioanne Trithemio.


Fulbertus episcopus Carnotensis in Scripturis diuinis eruditissimus, et in secularium litterarum disciplinis omnium suo tempore doctorum doctissimus, peta clarus, et dialecticus subtilissimus, multis annis schole publice presidens, plurimos doctissimos, auditores enutriuit, uita quoque sanctissimus, multis legitur miraculis coruscasse, qui inter cetera scripsisse dicitur.

Epistol. ad diuersos lib. I.

In laudes sancte Marie lib. I.

Hymnos et Orationes uarias, et quedam deuota

Claruit temporibus Henrici regis Primi anno 1000.



III. Ex ueteri Annali bibliothece regalis collegii Nauarre, in uita Roberti regis


Fulbertus primo fuit cancellarius regis Francorum Roberti, et ex cancellario factus episcopus Carnotensis. uita honestissimus et in scientia clarissimus. Fundamenta sancte ecclesie Dei Genitricis Carnotensis iecit, et eamdem perfecit miro lapideo tabulatu. Et Paulo post. Circa annum millesimum tricesimum  nonum obiit Fulbertus episcopus Carnotensis, qui fecit legendam de Natiuitate beate Marie et historiam, eique successit Theodoricus.



Iu. Ex bibliotheca Sixti Senensis

Umbertus seu Fulbertus Carnotensis episcopus scripsit in illud Geneseos XLIX: Non auferetur sceptrum de Iuda, anno Domini 1000.



u Ex Willel. Malmesb. lib. III De gestis Anglorum.

Berengarius plane quamuis ipse sententiam correxerit, omnes quos ex totis terris deprauauerat conuertere nequiuit. Adeo pessimum est alios exemplo uel uerbo a bono infirmare, quia fortassis peccatum te grauabit alienum, cum deletum fuerit tuum. Quod  episcopum Carnotensem Fulbertum  predixisse aiunt. Nam cum in extremis positum multi uisitarent, et edium capacitas uix confluentibus sufficeret, ille inter oppositas cateruas oculo rimatus Berengarium, nisu quo ualuit expellendum censuit, protestatus immanem draconem prope eum consistere, multosque ad eum sequendum blandiente manu et illice anhelitu corrumpere.



uI. Ex ueteri Annali abbatie Sancti Petri, que sita est in ualle Carnotensi.

Fulbertus doctor sacre theologie egregius hic fuit tempore Roberti regis filii Hugonis Capet, qui regnare cepit anno 987. Hic doctor et episcopus gloriosus  speculum Ecclesie et fidei Christiane, multa scripta fecit ad laudem uirginis gloriose, et inter cetera illam legendam que legitur in Natiuitate eiusdem, que incipit: Approbate consuetudinis. Huius tempore anno millesimo et uigesimo in nocte Natiuitatis beate Marie, episcopatus sui anno quarto, fuit ciuitas Carnotensis et tota ecclesia beate Marie combusta. Quam idem episcopus gloriosus sua industria, labore  et sumptu a fundamento reedificauit, ut in legenda sancti Aniani habetur, etc. Iacet in ecclesia sancti Petri in ualle Carnotensi.



uII Ex Willelmo Malmesber. lib. II, cap. 11, anno ab incarnat. 1032.

Eiusdem archipresulis Ethelnothi tempore rex Cnuto ad transmarinas Ecclesias pecunias mittens, maxime Carnotum ditauit, ubi tunc florebat Fulbertus episcopus in sanctitate et philosophia nominatissimus. Qui inter cetera industrie sue documenta,  Ecclesie domine nostre sancte Marie, cuius fundamenta iecerat, summam manum mirifico effectu imposuit, quam etiam pro posse honorificare studens, musicis modulationibus crebro extulit. Quanto enim amore in honorem uirginis anhelauerit, poterit coniicere qui audierit cantus celestia uota sonantes. Exstat inter cetera opuscula eius Epistolarum uolumen, in quarum una gratias agit Cnutoni magnificentissimo regi, quod largitatis sue uiscera in expansas ecclesie Carnotensis effuderi







SANCTI FULBERTI EPISTOLAE ORDINE CHRONOLOGICO DIGESTAE.




EPISTOLA I [olim u.] 


Sancto ac uenerabili archiepiscopo suo BONIBERTO FULBERTUS fidelitatis obsequium et summi pastoris benedictionem.

Primum quidem benedicimus Dominum Patrem ingenitum, Filiumque suum unigenitum Iesum Christum Dominum nostrum, et Spiritum sanctum paracletum unum uerum Dominum, qui cuncta creauit, qui te quoque, dilectissime Pater, multa sapientia illustrauit, ad docendum populum suum, et decore sanctitatis ad prebendum bone uite exemplum decenter ornauit. Deinde magnas tibi referimus grates, quod nos licet immeritos atque ignotos, salutationis tue pariterque munere gratie dignatus es  preuenire. Unde profecto nos in amorem tuum sic animasti, ut perennem tui memoriam in intimo cordis nostri uigere uelimus, ut saltem per crebra orationum suffragia, si aliter facultas non suppetierit, tue benignitati uicem rependere satagemus. Significauit autem nobis filius noster tuusque fidelis Hilduinus  tue caritatis erga nos insignia, fideliter asserens unum de nostris Priscianis te uelle, quem et per eumdem libenter mittimus, quidquid etiam de nostro petieris hilarissime tibi si possibile fuerit transmissuri, ipsam quoque presentiam nostram, si tibi opus esset ac uoluntas, nobisque potestas, obsequentissime prestaturi. Ad ultimum saluere te semper optamus, precantes ut illam nouam ac gloriosam adoptionis prolem summi regis, regem uidelicet  Stephanum  intimans excellentie sue [alias, uestre] ex nostra parte salutes, et uniuersarum congregationum que sunt in episcopatu nostro, canonicorum  scilicet et monachorum orationum fidelia. uale.



EPISTOLA II [olim XXI.] 


Pleno uirtutis et gratia circumfuso, carissimo Patri ABBONI FULBERTUS suus.

Quanam te resalutatione digner, o sacer abba, et o magne philosophe? quid rependam muneris sancte amicitie quam promiserunt signa gemmate facundie, uix estimare sufficio. Nam cum illa que dicuntur esse, uictor animo teneas, cum illa que non esse forsitan uilipendas, quid ego conferre possim, quod tu aut non habeas, aut non habere contemnas? Sed quoniam philosophicis essentiis magnum quiddam superest, atque ex his que non esse dicuntur quedam perpetua fiunt, ideoque sapientibus aliquando  grata sunt, recipe queso quod ab utroque tibi lectum offero. Denique ut participando super essentiam deitatis dominus fias, sic te resalutato, ad perennem fidelitatis habitum amicitie tue rependo hac scilicet differentia tuam beneuolentiam meamque distinguens, ut illa pro maiestate persone gratia uocetur ut domini, ista fidelitas ut alumni. Preceptis itaque tuis modestissime deseruire cupiens, Mediolano discipulo quod precatus es facio, queque tibi scribenda petisti, en omnia fere iuxta fidem exarata transmitto. Abbate sancti Petri grauiter egrotante, sed adhuc mentis et sermonis compote, Megenardus monachus ante mihi non mediocriter charus, noctu sese de claustro subripuit, et ad Theobaldum comitem, qui Blesis tunc morabatur. abbatie petende gratia  properauit, comes illum postridie remisit ad nos cum legatis, qui denuntiarent recipiendum magnifice sicut abbatem monachis et canonicis. At uero nobis  fere omnibus ea res eque noua et horribilis fuit. Respondimus itaque longe nobis aliter uideri. Nec enim legitime fieri abbatem, nec debere recipi qui abbatiam alterius, ipso uiuente, per ambitionem petit, qui a fratribus non eligitur, et super illos nititur dominari. Postremo qui noster neque monachus sit, neque clericus, et plures habeat testes curialiter agitandi quam monastice uiuendi. Hec ille non gratanter accipiens ad comitem redequitat, iramque iuuenis aduersum nos uehementer inflammat. Sed die quinto postquam suum ambitum publicauit, predictus abbas egritudinem suam morte limitat. Conueniunt ad capitulum monachi nostri, et quidam canonici, quos ratio postulabat admitti. Interrogamus an aliqui fratrum incepto Megenardi faueant?  Negant singuli, negant omnes. Decreuimus ergo quosdam eorum esse mittendos ad comitem, nobis uidelicet designatum episcopum, ut Patris obitum nuntiarent, et alterius eligendi regularem precarentur licentiam. Quibus missis ecce alii duo, uiuianus scilicet et Durandus, alter illiteratus, alter litterarum malesanus interpres, ambo prepositi, simulantes causa communis commodi ad obedientias suas se uelle exire, ac ne aliorsum pergerent sibi interdicente decano monasterii. Megenardum tamen secuti sunt, cui ceptam presumptionem occulte persuaserant, et Blesis in presentia domini Theobaldi ipsum Megenardum a fratribus peti ac eligi perfide mentiti sunt. Horum suffragio letus comes statim eum baculo pastorali publice donat. Quo audito, fratres qui  in claustro remanserant, contra hanc fraudulentiam zelo diuine legis accincti, libellum reprobationis fecerunt, atque subscripserunt huiusmodi: Sciat omnis Ecclesia, quia Megenardum monachum nostrum, abbatem fieri non eligimus, non laudamus, non uolumus, non consentimus: sed reprobamus, refutamus, et omnino contradicimus. Nos uero de cenobio sancti Petri, quorum nomina scripta sunt, Durandus decanus, Gaudricus, Genesius, Robertus, Isembertus, Marcuinus, Alueus, Guarnerus, Richerus, Warinus, Herbertus, Eurardus, Benedictus, Arnulfus, Gualterus, Beringerus, Herbertus, Bernardus. Isti itaque omnes sua nomina aut subscripserunt, aut subscribi fecerunt me uidente. Die proxima comes Tetbaldus redit, se in monasterium recipi cum  processione premandat. Monachi respondent se libenter hoc agere, si presumptorem illum non adduxerit secum. Ille denuo iratus, ipso die tamen sustinuit sed in sequenti cum strepitu comminantium in sancti Petri monasterium suum Megenardum obtrusit. Ad cuius uiolentum ingressum sancti fratres contaminari ipsius communicatione timentes, sanctuario Domini salutato, cum lacrymis exierunt, atque refugium aliud nescientes, ad limina principalis Ecclesie confugerunt. Ibi quoque non inuento pastore utrinque deserte oues mestis sese uocibus consolantur. Sed recipit sancta Mater Domini solita pietate recipit Rodulphus tuus dulci benignitate. Inde transierunt ad cenobium sancti Patris Herberti,  cuius diues caritas de paupere censu queque potest illis necessaria subministrat. Ceterum ille, cuius fratres importunitate depulsi sunt, ab Heruiso quodam, ut aiunt, Britannice regionis episcopo, Iu Non. Februar. abbas simulatus est in suburbio Carnotensi absente clero, indignante populo, legato archipresulis palam contradicente ne id fieret, reclamantibus etiam quibusdam monachis, qui in loco remanserant uero uultu, uiua uoce atque regulari auctoritate. Sed quid inter furentes ratio? Sed et nunc ille primas in abbatie suggestu, seculari potentia fretus, de peracta uictoria gloriosus, factores eius abbates, episcopus, atque ipsum papam ambiendo, ne quid grauius statuatur in illum modis omnibus elaborat. Iacet interim uicta, confusaque  fratrum expulsorum humilitas, nec est presul in Galliis, cuius uiscera tangat affectio pietatis, aut zelus sacre legis inflammet, ut consurgat ad frangendos impetus errorum, ad releuandas spes dolore tabescentium. Defuncta etenim est Dionysii fortitudo, non comparet pietas Martini. Tu quoque dereliquisti nos, sancte Pater Hilari, qui olim unitatem Ecclesie Spiritus sancti gladio tuebaris. O derelicta, o mesta, o desolata Galliarum Ecclesia! que iam erit spes salutis ulterior? Ubi amplius afflicta Christiani anima respirabit? Hoc nempe solum uel maxime nos confortare uidebatur: quod si contingeret ruinas menium tuorum resarciri non posse, liceret saltem ad firmum adhuc Capitolium monastice uite confugere. Quod etiam si furibus irreptare  aut impune quibuslibet ambitiosis inuadere licet, proh dolor! funditus cecidisti? Unde iam ad te reuertens, uenerande Pater, quem ego credo et uideo adiutorem a Domino nobis esse prouisum cum domino meo tuoque fideli Rodulpho deprecor et obtestor per ea que tibi data sunt sapientie sancte carismata, per dulcedinem fraterne caritatis, si quid potes, impugna hostes Domini, fratres allisos refoue, nec perire sinas inopia solatii tui, pro quibus credis esse fusum sanguinem Christi. uale.



EPISTOLA III [olim II]. 


Domino suo EINARDO sibi semper uenerando FULBERTUS exiguus

Nouit, et uere nouit serenitatis uestre prudentia,  quod in ecclesiasticis officiis plura sunt, in quibus Orientales Ecclesie et nostre communi obseruatione sibi respondent. Sunt uero alia in quibus alias ab aliis cultu dispari, et uaria obseruatione audiuimus dissonare. Sed nec pauca aut rara sunt, que ab aliis necessario seruanda, ab aliis non adeo curanda estimantur. Nec tamen nos offendit obseruantie diuersitas, ubi fidei non scinditur unitas. Porro in multis Grecia ab Hispania, ab illis Romana et Gallicana discrepat Ecclesia. Sed neque in hoc scandalizamur, si audimus diuersam obseruationem, sed non diuersam fidem in Christi semper Ecclesiis exstitisse. Stet enim regina Ecclesia a dextris regis sui in uestitu deaurato circumdata uarietate. Nos uero  trita et peruulgata Patrum uia incendentes, Patrum memoriam in rationali pectoris nostri, id est precedentium Patrum exempla pre oculis habeamus, et que rationaliter eos egisse cognouimus, teneamus: ea uero que spirituali consilio ab his ordinata sunt etiamsi infirmitatis nostre ignorantia ad plenum uidere non possimus, temerarie cauillationis dente non rodamus, dum tamen a fide hec nequaquam exorbitare sentimus. Dicit Scriptura: Audi, fili mi, disciplinam patris tui, et ne dimittas legem matris tue . Ante hos paucos dies ut meminisse licet, mihi uespertinis horis superuenisti, et repentina inquisitione me permouisti, de hostia quam paulo ante promotus ad sacerdotium de manu episcopi suscepisti  : que ratio sit, uidelicet  usque ad quadragesimam diem usu quotidiano consumere, uel quos huius rei auctores haberemus. Cui quidem nisi sacerdotalem in uobis reuerentiam, et in omni genere doctrine probatam sapientiam offendere metuissem, respondissem uerecunde quidem, non temerarie, humiliter, non procaciter; respondissem, inquam, quod infelix capella quondam respondit oui lanicinium [melius lanicium] querenti; uel certe uideri mihi poteram a planis aruis ligna in siluam uel aquas in mare comportare, aut Mineruam, ut aiunt, uelle docere, si huic homini facerem uerba, in quo totius doctrine thesaurum reconditum profiteor. Sed, esto, res aliis usitata, illis familiarem consuetudinem, istis parit admirationem. Putabam et hoc certe omnibus Ecclesiis  eatenus assuetum fore, ut nulli nouum esse uideretur aut uanum: hesitare diutius cepi, an mihi adhuc codicem illum unum haberem quem a natali patria inter ceteros deuexeram, in quo eiusmodi exemplaria continebantur. Quem diu quesitum, quoniam aut alicui prestitum, aut per tot locorum mutationem casu amissum non inuenio, repetita memoria que de illo recolo pauca uobis intimare non grauabor, premonstrata occasione, qua quondam obseruantie huius causas et ego quoque requisieram. Nostri enim episcopi prouinciales in huiusmodi ritum omnes consentiunt. Porro nostro tempore quidam inter ceteros ad sacerdotalem gradum admissus, hostiam quoque sicut et alii de manu episcopi suscepit, quam in pergameno, in hos usus  parato inuolutam quotidiana celebratione soluebat, et portiunculam paruam, iuxta instantium dierum numerum computatam sumebat. Accidit uero ut quadam die expletis mysteriis dum uestimenta cum sindone altaris incautius colligeret, immemor hostie sacre diligentiam nequaquam adhibens thesaurum celestem infelix amitteret. ueniens ad diuersorium, queque necessaria curat, transigitur dies in crastinum, repetita celebratione frater ille instante hora communicandi hostiam sanctam non inueniens, turbatus nimium et consternatus, sursum deorsum  cursitans, nec etiam signum aliquod inuenire potuit. Audiens episcopus ex negligentia fratris ortum periculum, omnibus in commune fratribus unius reatum penitendum instituit. Ipsum uero fratrem arctioris penitentie disciplina corrigendum proposuit. Hac ergo occasione accepta querendum ab episcopo estimaui, si uideretur sibi salua ordinis religione sanctificatum panem primo aut secundo sanctificationis die posse totum simul percipere, quem uidebat non sine periculo posse tanto tractu temporis minutatim sumere: presertim cum ipse nosset rarissimos huius ordinis uiros esse, qui in hac re peruigilem curam adhiberent. Hic ille increpitans tardioris sensus mei hebetudinem, respondit quidem ita esse quod querebam, si discipulis  quos ad predicationis officium Dominus missurus in mundum fuerat, si illis inquiens, adhuc tardis et dubitantibus potuisset sufficere resuscitati corporis speciem semel uidisse, quam semel uisam noluit ab eis repente subtrahere, sed per quadragenos dies complacitis horis glorificati corporis reuelata specie eos tanquam panis celestis suauitate refecit. Nam et episcopus qui uices Christi tenet, sacerdotales uiros in plebem subiectam missurus, sacri corporis eucaristiam per quadragenos dies sumendam distribuit, ut dum, uerbi gratia, quotidie celestis panis alimonia reficiuntur, tempus illud in mentem habeant, quo per quadraginta dies Dominus discipulis apparens, et conuescens desiderate uisionis satietate refecit. Ad hoc episcopi responsum,  cum ego familiaritatis ausu studiosus perquirerem num idem mysterium supplere potuisset panis a presbytero quotidiana celebratione sacratus, uti in eo passionis Dominica et resuscitati corporis et manifestati discipulis species, satis fuisset nobis. Perpende, ait, sicut, fili mi, multe Ecclesie sunt per uniuersum orbem terrarum, propter diuersa loca, et tamen una sancta est catholica Ecclesia, propter unam fidem: sic et multe oblate propter uota offerentium, unus panis est propter unitatem corporis Christi. Nam panis ab episcopo consecratus, et panis a presbytero sanctificatus in unum et idem corpus Christi transfunditur, propter secretam unius operantis potentie uirtutem. Sed quodammodo aliud esse dicitur, quod uirginali utero  sumpta carne crucis iniuriam sustinuit, de sepulcro resurgens discipulis apparuit, cuius memoriam in pane presbyteris collato episcopus agere uidetur: aliud quid per mysterium agitur, dum episcopi et omnes sacerdotes in mensa altaris, sub sacramento communicate carnis panem sanctum secreta oratione quotidie consecrare uidentur, quod ad illud respicit, quod consecrantes nuper ordinati presbyteri cum pontificali oblatione percipiunt. Nam illud Dominicum corpus ex mortuis suscitatum, et in celis locatum, iam non moritur, istud sacramentorum,  quotidie nobis moritur, quotidie nobis resurgit, apparet et comeditur. Sed nec in hoc mens fidelium scandalum dubietatis debet incurrere, quod Christum semel gustata morte iam non ultra moriturum audit, cum carnem assumpti hominis in paterna gloria sedentem, et hic sanctificatum panem uerum Christi corpus audit nominari, dum et illud de uirgine assumptum, et istud de materiali et uirginali creatura consecratum, unus idemque artifex Spiritus inuisibili operatione in substantiam uere carnis transfundit: carnis uidelicet non cuiuslibet, sed uere Christi de qua ipse ait: Nisi manducaueritis carnem meam, non habebitis uitam in uobis . Quod utique exponi alio tempore indiget, et fidei oculis intueri. Hoc tantum quod ad presens  negotium spectat soluamus, quod quidem nec subitis nec nouis adinuentionibus constat expositum. Nosti populo Hebreorum sub Moyse et manna de celo per annos quadraginta subministratum: qui Moyses dux populi secundis adiutoribus, septuaginta uiris uidelicet de eodem populo sustentabatur, per quos forma presbyterorum exprimitur, qui nunc in Ecclesia nouitia, pontificale onus in se suscipientes regendis populis inuigilant. Porro sumens de spiritu Moysi, illis septuaginta senioribus dedit, per quos populum sibi commissum per quadraginta annos iudicauit, quia dux noster Dominus iehsu Christus discipulis quos ad predicationis officium missurus fuerat in mundum, spiritualium dona carismatum infudit. Illi post immolationem Agni paschalis manna  celitus misso per quadraginta annos sustentati sunt. Quem cibum celestem, quam suauitatem angelicam non per typicas aut umbratiles figuras, sed indubitatam unionis ueritatem representat ille Dominicus cibus, quem per quadraginta dies sumendum tanquam salutis uiaticum, pontifex nouis Ecclesie cultoribus distribuit, quos sue pastoralis cure uicarios, adiutores ad erudiendam plebem sibi commissam constituit, ut dum istum pre oculis habentes degustant, illum mente pertractent, qui de cruce morte triumphata ad Patrem ascendit, dumque a semel ipsis consecratum corpus percipiunt, illum fidei gustu experiantur, per quem quotidie Christus nobis moritur et resurgit, per quem usque ad consummationem seculi manere se nobiscum  pollicetur. Hec pauca de multis, que repetita memoria, et multo ex tempore dissuta licet recitasse, ad presens sufficiant, dum ego codicem de eiusmodi exemplaribus a Romano scrinio prolatum perlegam. uobis facile est de paucis multa cogitare, aut certe quod irrationabiliter factum uidetur, sanioris consilii ratione colligere.



EPISTOLA Iu [olim XLuIII]. 


uirtute magis predito quam predicato presuli ADALBERONI FULBERTUS.

uestre sospitati amice gratulantes, ualetudini  quoque uestri fidelis et amici uestri Ebali, si diuina benignitas allubescat  , quanta nouimus ope subuenire parauimus, mittendo Galieni potiones III et totidem theriace diatessaron; que quid ualeant, et modus acceptionis uel seruationis earum in uestris antidotariis facile reperitur. uulgaginem etiam petitam uobis mittimus, quamuis etatem uestram tali iam uomitu fatigari non suademus, sed eo potius si opus sit alleuari, qui frequenter et sine periculo fieri possit oximelle et raphanis uel certe, quod seniori magis conducibile est, morantem aluum laxatiuis pillulis incitari. De quibus ultro uobis fere nonaginta oblatis, cetera bona nostra uestra putate. ualete.



EPISTOLA u [olim I].  De tribus que sunt necessaria ad profectum Christiane religionis.


uenerabili Patri et domino sibi semper amando ADEODADO FULBERTUS exiguus.

Inter hesterna et secreta colloquia, pro edificandis fratribus adhuc infirmis, atque nouitiis, me ad scribendum tua imperiosa coarctauerat auctoritas. Ecce habes pauperis quidem ingenii opusculum, sed non ignobile fidei monumentum. In quo queso non eloquentie ornatum, sed obedientie perpendas uota, nec eruditis auribus estimes fatua uerba reuelanda, ne pro rustico stylo sacra uilescat materia;  alioquin de talibus prestat siluisse, quam aliquid inconditum edidisse. Incomprehensibilem enim diuini consilii altitudinem, sapientia humana puro cognitionis intuitu comprehendere non potest; quia dum mens nostra ultra se precipitanter erigere usque ad inaccessibilem secretorum Dei uisionem appetit, infirmitatis sue obstaculo reuerberata, et intra ignorantie sue angustias coarctata nec quod ultra se est ualet comprehendere, nec quod intra se est estimare: unde scriptum est: Altiora te ne quesieris, et profunda consiliorum eius ne inuestigaueris . Posuit  tenebras latibulum suum : has tenebras multi perscrutari incipientes, et alia ex aliis asserentes, in crassas et palpabiles errorum tenebras  deuoluti sunt. Porro mundi sapientia exterius eloquentia nitens, intus uacua a uirtutis sapientia manet, semper enim querit, et nunquam inuenit, quia profunda mysteriorum Dei non humane disputationi, sed fidei oculis reuelantur, sicut Dominus in Euangelio ait: Pater, gratias tibi ago, quia abscondisti hec sapientibus et prudentibus, et reuelasti ea paruulis . Ergo mens humana cum diuine dispositionis causas argumentis per se discutere non ualet, ad hoc quod comprehendere non ualet, reuerenter erronee disputationis oculos claudat, nec inuisibilia ex uisibilibus, nec incorruptibilia  ex corruptibilibus metiri presumat, ne dum ceca disputatione clausa pulsat, et operta non uidet, propriis definitionibus captiuata, et cecum sensum sequens, in erroris precipitium cadat. Tria si quidem nobis sunt ad profectum Christiane religionis proposita, sed ad consummatam iustitiam perinde necessaria, ut in his tota humane salutis summa consistat: sine his iustitia nomen habet uirtutis, premium non habet uirtutis. Horum primum est intelligere, et firmiter tenere mysterium Trinitatis, et unius ueritatem Deitatis. Secundum salutaris baptismi rationem nosse uel causam. Tertium in quo duo  uite sacramenta, id est, Dominici corporis et sanguinis continentur. In his tribus multi nimis carnaliter intuentes, dum plus carnalem sensum  quam fidei arcana mysteria contemplantur, in abruptum perniciosi erroris precipitium deuoluti, nec rerum ueritatem, nec sacramentorum uirtutem percipiunt; et ideo ab unitate Ecclesie diuisi, dum fieri nolunt discipuli ueritatis, magistri fiunt erroris. Pretermissa itaque luce ueritatis, tenebrosas proponunt calumnias, et sacras Scripturas uerbis sacrilegis nituntur adulterare, aut  furtiuis erasionibus recidere, sicut hoc quod Dominus ait: Ego et Pater unum sumus , Arius dictum de unitate substantie intelligere noluit. Sabellius ad personarum proprietatem sumus non retulit; et in hoc quod ait, Pater maior me est , Arius non humanitati, sed diuinitati ascripsit, et ideo indignam uitam digna morte finiuit. Cuius auditores  quoniam Spiritum sanctum Deum esse negabant, de Euangelio eraserunt illud quod Saluator ait: Spiritus est Deus , et de Epistola Ioannis eraserunt: Et omnis Spiritus qui soluit Iesum, ex Deo non est . Sicut Nestorius qui dicebat beatam uirginem non Dei sed hominis tantum genitricem, ut aliam personam hominis aliam faceret deitatis, neque unum Christum in uerbo Dei et carne et anima credens sed separatim alterum Filium Dei, alterum filium hominis predicans, et illum Apostoli locum ubi dicit: Quod apparuit in carne uiuificatum est in spiritu . Quem locum Macedonius per immutationem Scripture apostolicum dictum sic uoluit definire, id est, ut esset Deus apparuit in carne, et in eo quod  ait idem Apostolus: In similitudinem hominum  factus, et habitu inuentus ut homo . Marcion phantasiam corporis et non corpus confessus est in Christo fuisse. Sed Dominus noster iehsu Christus in unitate unius eiusdemque persone ex duabus, et in duabus substantiis, diuina scilicet et humana subsistens, et mira protulit ut Deus, et infirma sustinuit ut homo, ut cum uerum Deum sublimia opera loquerentur, uerum hominem flebilia demonstrarent. Deus, inquit Apostolus, erat in Christo, mundum reconcilians sibi , Deus in Christo, Filius Dei in filio hominis, diuinitas operabatur in homine. Demus uerba hominis: Pater maior me est . Demus uerba Dei: Ego et Pater unum sumus . Loquatur in Christo nostra infirmitas et conditio. Filius, inquit,  hominis non habet ubi caput suum reclinet . Intonet uox diuina: Omnia que habet Pater mea sunt . Quasi homo esurit, quasi Deus quinque hominum millia pascit. Quasi homo dicit: Tristis est anima mea usque ad mortem , quasi Deus confidenter ait: Nemo tollet a me animam meam . Quasi homo in cruce pendet, quasi dominator latronem alloquitur: Hodie mecum eris in paradiso . Si quis ergo mente captus unius Christum et Deum dicit esse substantie, compugnantibus inter se rebus, aut solum hominem celo lapsum, aut solum Deum dicet crucifixum. Sed non est ita. Nam neque solus Deus mortem sentire, neque solus homo mortem superare potuisset, quam euidentissima  ratione, substantiarum distinctione, homo suscepit, et Deus uicit. Sed Ariani, utramque formam distinguere nescientes, que erant hominis ad Deum impie retulerunt. Nullam itaque tenentes inter celestia et terrestria rationem, dum dare proprietates suas partibus nesciunt, quantum in ipsis est Dei substantiam diuiserunt, et dum ad sola hominis uerba respiciunt, Deum sine intellectus lumine perdiderunt, et cecum sensum in precipitia ducem sequentes, maluerunt dicere minorem Deum, quam hominem et Deum. Nobis uero hanc substantiarum diuersitatem ex hoc perpendere promptum est quod alia est illa natiuitas, uel natura, in qua, iuxta Apostolum, Factus est ex muliere, factus sub lege ; alia qua erat in principio apud  Deum,  alia qua creatus ex uirgine Maria, humiliatus  in terra, alia qua sine initio manens creauit celum et terram; alia qua dicitur in merore doluisse, in lassitudine dormisse, inedia esurisse fleuisse, alia qua dicitur paralyticos curasse, per quam nesciens gressum iubetur incedere, solutus in muliere sanguis uenarum sistitur, cecus a natiuitate illuminatur, imperio tumentes fluctus solidantur, mortui suscitantur. Que cum ita sint, Christum in duabus substantiis consistentem unum eumdemque Deum uerum, eumdemque hominem uerum esse fateatur necesse est, quisquis religionis Christiane non uult inaniter, imo damnabiliter portare uocabulum. Ita utriusque nature ueritate seruata, uerum Christum in uirtutibus et passionibus nec confundat fides uera nec diuidat, quia personalis unitas in eo  diuisionem non recipit, et utriusque nature ueritas inconfusa persistit. Non enim alter Deus, alter homo, sed unus idemque Christus Deus homo. Profecto idem Deus Christus est, qui mortem sua diuinitate destruxit. Idem quippe Dei Filius, qui diuinitate mori non potuit, carne mortuus est, quam mortalem Deus immortalis accepit; et idem Christus Dei Filius carne mortuus resurrexit, quia immortalitatem sue diuinitatis carne mortuus non amisit.

Sed de hoc dictum satis pro modulo nostro estimamus, non quibuslibet, sed quibus in Scripturis uersatur studiosa deuotio. Nobis plane ea singularis instat intentio, ut, quoniam comperimus aliquos nimis carnaliter intuentes quedam horum in quibus nostre salutis mysterium constat, tanquam inania  aut otiosa deputare, hos a tam perniciose opinionis uanitate reuocatos permoneremus in rebus sacramentariis non tantum que uidentur spectare, quantum inuisibilem mysteriorum potentiam fideliter estimare. Quid enim ad fidem uenientes proficere arbitramur, si nichil ultra quam quod uisibilibus motibus agitur, regenerantis gratie prestet effectus? Scimus et uere scimus, nos prima natiuitate pollutos, secunda natiuitate mundatos; prima natiuitate captiuos, secunda natiuitate liberos; prima natiuitate terrenos, secunda natiuitate celestes; prime natiuitatis uitio carnales, secunde natiuitatis beneficio spirituales; per illam filios ire, per istam filios gratie. Proinde quidquid prauum quisque concipit aduersus sacri baptismi  reuerentiam, sciat refundi in Dei iniuriam, qui ait: Nisi quis renatus fuerit ex aqua et spiritu non potest introire in regnum Dei . Salutaris igitur discipline gratia est, baptismi rationem nosse uel causam, sicut Apostolus ait: Si enim mortui sumus cum Christo, credimus quia simul uiuemus cum Christo. . Commori enim cum Christo, et sepeliri ad hoc tendit, ut cum illo resurgere possimus, et cum illo uiuere. Sed dicis mihi: Quomodo hoc quod ad defunctos pertinet, in uiuentibus possit impleri? Dominus noster iehsu Christus beneficia nobis sua pro nostra salute commendans, et sollicite  sensibus nostris, memoriam sue mortis et sepulture atque etiam resurrectionis insculpens, ineffabilia contulit baptismi munera, per que superueniente prime originis fine, ei commortui et intra sacrum gurgitem consepulti, demersi resurgeremus, uita emergente criminibus. uide quid agit artifex misericordie. Tale tibi inuenit tumuli genus, quo sciret peccata sepelire, et peccatorem nesciret obruere, ut descendente homine in fontem, tanquam in sepulcrum delictorum, reus exiret ad portum, et sola paterentur delicta naufragium. Proinde aqua et Spiritus sanctus sociantur causis, sed beneficiis separantur. Requiritur sane in baptismatis sacramentis aqua propter sepulturam, Spiritus sanctus propter uitam eternam. Remoue Creatoris nomen,  et non habet creatura quod prestet. Hec similitudinem mortis imitatur, ille ueritatem salutis operatur. Sed fortasse ad credendum propositis mens titubat, nisi testimoniorum sequatur auctoritas. Audi igitur Apostolum ad Romanos. An ignoratis quia quicunque baptizati sumus in Christo, in morte ipsius baptizati sumus? Consepulti enim sumus cum illo per baptismum in mortem, ut quomodo Christus resurrexit a mortuis per gloriam Patris, ita et nos in nouitate uite ambulemus , et cum dixisset, consepulti magnifice adiecit: Si. inquit, comptantati facti sumus similitudini mortis eius, simul et resurrectionis erimus . Sicut ergo Dominus noster iehsu Christus tribus diebus, et tribus noctibus corporaliter sub terre sepulcro conditus  fuisse describitur, et homo ita sub cognato terre elemento trina uice demersus operitur, ac sic uitalis imitatione mysterii dum demergitur sepelitur, dum educitur suscitatur. Inter hec quid ad hec aqua, et quid Spiritus sanctus operetur aduerte. Aqua uelut morientem deducit in tumulum, Spiritus sanctus uelut resurgentem perducit ad celum. Utrum uero homo baptizet, an Deus; ratio ipsa declarat. Nam cum peccatore baptizante peccata donentur, dum nonnunquam criminoso, baptismi mysterium celebrante, crimina remittuntur, hic homo qui uidetur conferre quod non habet, utique tanti muneris non auctor, sed minister intelligitur, unde etiam Baptista ipse sactissimus ait: Qui me  misit baptizare ipse mihi dixit: Super quem uideris Spiritum sanctum descendentem et manentem super eum, hic est qui baptizat in Spiritu sancto . Quod nimirum ipsa baptizantis uerba ministri patenter insinuant, cum baptismi sacra munera non a se arroganter dari, sed ab ipso Deo auctore profitetur, sub uerbis huiusmodi: Deus qui te regenerauit ex aqua et spiritu, ipse te linit chrismate salutis. Non igitur audiendi sunt, qui dicunt ad fidem nostram uenientes, specialiter ab homine baptizari, uel Christianos primum aut catechumenos baptizatos  : quod quidem heretici de Baptista Ioanne  intelligi uolunt. Sed quis eum catechumenum dicere audeat? qui, adhuc in utero matris, Spiritu sancto est repletus, qui gratiam ante uitam, benedictionem meruit haurire antequam lucem? qui, ad baptismum preelectus a Domino, ipso baptismi officio est sanctificatus: quod quidem baptismum sub Trinitatis sacramento factum legitur; dicente enim Domino: Hic est Filius meus dilectus , Pater in uoce, Spiritus sanctus in specie columbe, Filius adfuisse probatur in corpore. Postremo de catechumeno Baptista non nos, sed ipsum baptismatis calumniantur auctorem. Nostrum uero baptismum conditor ac redemptor instituit dicens: Ite, baptizate omnes gentes in nomine Patris, et Filii, et Spiritus sancti . In quo sane mysterio,  Spiritus sanctus Patri et Filio inseparabili societate connectitur, et propterea in Christo renati merito eum uite auctorem credunt, sine quo omnino celebrari uite sacramenta non possunt. Ipse enim celestium carismatum auctor, ipse spiritualium munerum dispensator, ipse criminum absolutor et peccatorum remissor. Quem enim uides nature debita laxare, auctorem cognosce nature. Sic enim Spiritus sanctus ita unius est cum Patre potentie, ut, in eius comparatione, nichil amplius paterne possit ascribi glorie uel nature.

Iam nunc ad illud Dominici corporis et sanguinis transeamus uenerabile sacramentum, quod quidem tantum formidabile est ad loquendum: quantum non terrenum, sed celeste est mysterium; non humane  estimationi comparabile, sed admirabile; non disputandum, sed metuendum. De quo silere potius estimaueram quam temeraria disputatione indigne aliquid definire; quia celestis altitudo mysterii plane non ualet officio lingue corruptibilis exponi. Est enim mysterium fide non specie estimandum, non uisu corporeo, sed spiritu intuendum. Cui quidem ad usum profuit, non superstitiosa mortalium cultura, sed celestis discipline magistra auctoritas, non doctrina humana, sed institutio diuina. Cuius potentis mysterii secretum quandoquidem ratio rerum mole uicta comprehendere non ualet, hoc tantum fides teneat, quia quidquid inter homines Deus egit aut pertulit, causa seruandi humani generis uel reparandi  gratia fuit: in quo beneficia sua, que ab initio dederat, sic semper dilexit, ut, nostris malis licet offensus, pronior semper ad indulgentiam foret quam ad uindictam. Inde est quod damnationis nostre proscriptionem, quam primi parentis transgressio miserabiliter in posteros transfuderat, euacuare disponens, carnis nostre morticinium suscepit, per quam immortalis moriendo captiuitatis nostre causam soluisset. Inde est quod, reparatam humane originis dignitatem sciens semper diabolum inuidere, et nequitie sue arte querere qualiter hominem a sui uoluntate Conditoris auerteret, et antique perditioni, si fas esset, obnoxium redderet: defectum nostre fragilitatis miseratus, aduersus quotidianas nostre prolapsionis offensas, sacrificii placabilis nobis prouidit  expiamenta, ut, quia corpus suum, quod semel pro nobis offerebat in pretium, paulo post a nostris uisibus sublaturus fuerat in celum, ne sublati corporis fraudaremur presenti munimine, corporis nichilominus et sanguinis sui pignus salutare nobis reliquit, non inanis mysterii symbolum, sed compaginante Spiritu sancto corpus Christi uerum, quod quotidiana ueneratione, sub uisibili creature forma inuisibiliter uirtus secreta in sacris solemnibus operatur. De quo sub hora passionis sue ipse familiariabus suis ait: Hoc est corpus meum ; et paulo post: Hic est sanguis meus Noui Testamenti, qui pro uobis fundetur ; et alibi: Qui manducat meam carnem, et bibit meum sanguinem, in me manet, et ego in eo . Qua ueri  magistri auctoritate animati, dum corpori et sanguini eius communicamus, audenter fatemur nos in corpus illius transfundi, et ipsum in nobis manere. In nobis ipsum manere dico, non solum per concordiam uoluntatis, sed etiam per nature unite ueritatem. Si enim uerbum caro factum est, et nos uere uerbum carnem cibo Dominico sumimus, quomodo non naturaliter Christus in nobis manere existimandus est? qui et naturam carnis nostre iam inseparabilem sibi homo natus assumpsit, et naturam carnis sue ad naturam eternitatis sub sacramento nobis communicande carnis admiscuit? Ita ergo in Deo sumus, quia et in Christo Pater est et Christus in nobis est. Cum uero in re omni sint erga nos inestimabiles diuitie Dei, adeo ut maiestate abscondita  corruptibile pro nobis corpus induerit; contumeliis et passionibus subdiderit, quo opem ferret assumpto homini; quid indignum Deo iudicari potest, qui uterum uirginis subiit, si uirginibus creatis infunditur? que licet simplicis nature paulo ante preferant imaginem, postmodum celestis, ubi sanctificatione inspirata maiestas uera diffunditur, et que substantia panis et uini apparebat exterius, iam corpus Christi et sanguis fit interius. Gusta igitur et uide quam suauis cibus, et pergusta quid sapit. Sapit, ni fallor, cibum illum angelicum habentem intra se mystici saporis delectamentum, non quod ore discernas, sed quod affectu interiori degustes. Exere palatum fidei, dilata fauces spei, uiscera  caritatis extende, et sume panem uite, interioris hominis alimentum, non arte pistoria fermentatum, sed incarnate deitatis uitale pulmentum. Sume nichilominus uinum non sordido cultore calcatum, sed de torculari crucis expressum. Gusta, inquam, celestis pabuli suauitatem, sed ne nausees terreni germinis saporem. De fide etenim interioris hominis procedit diuini gustus saporis, dum certe per salutaris eucaristie infusionem influit Christus in uiscera anime sumentis, quem diua mens castis penetralibus in ea uidelicet forma suscipit, qua sub ipsa recordatione mysterii Spiritu reuelante sibi presentem intuetur, infantem, aut ara crucis immolatum, aut sepulcro quiescentem, aut certe calcata morte resurgentem, siue supra celos euectum in  gloria Patris sublimem. Iuxta quas species Christus gratum communicantis intrans habitaculum, tot, ut ita dicam, suauitatis odoribus mentem reficit, quot formis intime reuelationis oculus meditantis eum meruerit intueri.

Nec uanum tibi uideatur quod iuxta anime desiderantis intuitum dicimus Christum formari intra precordia communicantis, cum non nescias patres nostros ueteris eremi solitudinem peragrantes pastibus refectos; quibus imber fecundus cibum unicolorem, sed diuersi saporis intulit, et iuxta singulorum appetitum infundebat saporis uarii oblectamenta: ut quidquid auiditas concupisceret, occulta largitoris dispensatio subinferret; quibus prebebat gustus, quod ignorabat aspectus, quia aliud erat quod uidebatur,  et aliud sumebatur. Desiste igitur mirari: quod legis manna sub umbra signabat, hoc Dominici corporis pandit ueritas patefacta; in quo deifica maiestas miseranter nostre infirmitati condescendit, ut, quo alimenti genere corpora aluntur humana, idem in corpore sensualiter sapiat, sed Deus in pectore perficiat, sicut ipse ait: Qui manducat me, ipse uiuet propter me. Hic est panis qui de celo descendit. Non sicut manducauerunt patres uestri manna in deserto et mortui sunt. Qui manducat hunc panem, uiuet in eternum. Et panis quem ego dabo, caro mea est pro mundi uita . Iam iam procul remouendus est totius lubrice scrupulus dubietatis: cum is qui est auctor muneris, testis est ueritatis. Dubitari etenim nefas est ad cuius nutum cuncta subito ex  nichilo substiterunt, si, pari potentia, in spiritualibus sacramentis terrena materies, nature et generis sui meritum transcendens, in Christi substantiam commutetur, cum ipse dicat: Hoc est corpus meum; et paulo post: Hic est sanguis meus. Sed hanc Dei possibilitatem estimatio humana non capit, nisi teipsum, quicunque es, discutias, qualiter de massa perditionis factus es in populum acquisitionis, et de uase ire prodisti uas misericordie: ut qui paulo ante fueras alienus a uita, peregrinus a uenia, subito initiatus Christi legibus, et salutaribus mysteriis innouatus, in corpus Ecclesie, non nature priuilegio, sed fidei pretio transisti, nullo molis corporee additamento, te ipso maior factus es: inuisibilis  quantitatis augmento, in exterioribus idem es, in interioribus longe alter es. Sicque de seruo filius effectus, preterita uilitate deposita, nouam subito induisti dignitatem, ut non solum heres, sed corpus Christi factus, Deum in corpore tuo portares. Que res tante nouitatis, tante dignitatis, tam subite mutationis pretium? uide in omnibus misericordie  celestis artificium, uide regenerantis gratie mirabile sacramentum, et aduerte in istis imperiosum uerbi operantis opificium, cuius nutu rerum elementa, de nichilo in hanc mundi formam mutabili ordine compaginata, inexplicabilem eius potentiam ipsa sue pulchritudinis specie testantur. Si ergo Deum omnia posse credis, et hoc consequitur ut credas; nec humanis disputationibus discernere curiosus insistes, si creaturas quas de nichilo potuit creare, has ipsas multo magis ualeat in excellentioris nature dignitatem conuertere, et in sui corporis substantiam transfundere. Multo magis dico, non quod infirmioris potentie in rebus creandis quam immutandis fuisset. Sed humane opinioni usuale, non diuine rationi comparabile. Ideo fides pre omnibus bonis summum  meritum est; hec te inducat ad credendum, te consecrantis potentia roboret ad sumendum. Promittit digne sumentibus beate spem immortalitatis; iudicium minatur indignis, ut est illud Apostoli: Qui manducat et bibit indigne, iudicium sibi manducat et bibit . Quo multi, scelerum suorum conscientiam perhorrentes attentius, se longe faciunt a sacramento uite, non attendentes quam terribiliter Dominus comminatur, dicens: Nisi manducaueritis carnem filii hominis et biberitis eius sanguinem, non habebitis uitam in uobis . Quod alternantium causarum iudicium intuentibus, summa uigilantia est adhibenda ut emendatis actibus nec indigne sumant, nec perniciose refugiant.



EPISTOLA uI [olim uI]. 


Noto notus R. FULBERTUS.

Hoc a uobis exigo: securitatem de mea uita et membris, et terra quam habes [habeo?], uel per uestrum consilium acquiram. De auxilio uestro contra omnes homines, salua fidelitate Roberti, de receptu uindonici castri ad meum usum et meorum fidelium, qui uobis assecurabunt illud; commendationem uestrorum militum, qui de nostro casamento  beneficium tenent, salua fidelitate uestra; iustitiam de querimonia Sanctionis et Huberti, et de querimoniis canonicorum Ecclesie nostre, et de legibus atriorum nostrorum. Si hec facere uultis, paratus sum conuentionem quam uobiscum inii obseruare; si non uultis, nolite me itinere fatigare. ualete.



EPISTOLA uII [olim uII.] 


Gloria et honore digno patri et archiepiscopo suo LEUTHERICO  FULBERTUS humilis episcopus cum uenerabili Cenomanensium episcopo Auisgaudo salutem.

Scientes uos habere zelum diuine legis, nec minus  opitulari uelle quam debere fratribus uestris, sed et plurimum posse; fiducialiter a uobis auxilium petimus in necessitatibus nostris, in precursorem Antichristi Hebertum comitem Cenom., qui sedem episcopalem eiusdem ciuitatis euertere nititur. Episcopum enim predictum uidelicet Auisgaudum in ea cum pace manere non sinit: domos eius et terras, et fruges et omnia uictualia, insuper et prebendas canonicas Ecclesie peruasit. Hec itaque uos ad uiuum sentire uolumus, nisuque indissimulato propellere: et ut facilem modum habeat petitio nostra, precamur uos illi commonitorium scribere, ut iam dicto episcopo sua reddat, et eum in pace uiuere sinat. Alioquin pro certo nouerit se a uobis et suffraganeis uestris excommunicatum iri, ex illo die  quo eum excommunicauerit Auisgaudus episcopus. Commonitorium autem quod illi sacrilego uestra dignatio mittet, nobis transcribi uolumus, et mitti. uale in infinitum, angelus magni consilii te, consule Christo, seruet.



EPISTOLA uIII [olim IX]. 


FULBERTUS, Dei gratia Carnotensis episcopus, domino H., Turonensium subdecano sibi dilectissimo, gratiam et benedictionem Dei.

Cum uestram caritatem nouerim plurimis in obsequiis libenter mihi paruisse, adhuc etiam parere cupientem, uix [ob] satietatem cedere, mando uobis obnixe precans ut accingamini ad causam quam expono.  Apud uos morabatur olim quidam bonorum extortor, legum contortor, Girardus nomine, qui susceptum unum caballum a famulo nostro Deodato debuit comparare triginta duobus solidis, pro arrhabone datis duodecim nummis, cumque reliquos speraret Deodatus ad prefixum terminum se recepturum, fefellit eum ille subdolus, a nobis Turonem profugiens, nec equum postea nec pretium remittens, quamuis eum Deodatus sepe utrumlibet agere per legatos postulauerit. Hac de causa mitto ad uos unum ex nostris hominibus, qui ipsum Girardum notum uobis faciat, in audientiaque uestra uice Deodati hanc ipsi querelam intendat, qualibet lege censueritis reuincturus eum, si forte, ut est impurus,  dissimulauerit se rem istam scire, aut si ita esse, etiam negauerit. Deinceps talem in eum qualem ius poscit, date, queso, sententiam, ut uel Deodato rem suam legaliter soluat, uel debitas penas luat. uigeat semper alacritas uestra.



EPISTOLA IX [olim X]. 


Patri et consacerdoti suo FULBERTUS.

Crede, Pater, nullam me compositionem unguenti laborasse, postquam ad ordinem episcopalem accessi, quod tamen pauxillum ex dono cuiusdam medici supererat, mihi fraudans tibi largior, rogato sospitatis auctore Christo ut tibi illud faciat salutare. uale.



EPISTOLA X [olim XIX]. 


FULBERTUS Dei gratia episcopus GUNTARTO HUBERTO uicecomiti, ROGERIO, BUCARDO, HUGONI filio Hugonis, OTREDO, HAMELINO, HUGONI filio Herbrandi, et uxori Guismandi, et omnibus illis qui tenent casamentum sancte Marie Carnotensis Ecclesie per donum Reginaldi episcopi.

uoco uos et admoneo ex parte Dei et sancte Marie et nostra, ut ïnfra proximum Pascha ueniatis ad nos, aut nostrum seruitium facere, aut de uestris casamentis legitimam rationem reddere. Quod si non feceritis, excommunicabo uos propter contumeliam uestram, et interdicam ut non audiatis diuinum officium, nec uiui recipiatis communionem, neque mortui sepulturam. Quin etiam castellum  uindocinium et territorium eius anathematizabo, ut in eis diuinum officium non celebretur, neque mortuus sepeliatur. Postea uero ipsa casamenta que tenetis aut uni aut pluribus dabo, ultra etiam uobiscum de illis non concordabo. Deus uos conuertat, filii mei.



EPISTOLA XI [olim XXIII.] 


Dilectissimo patri et archiepiscopo suo LEUTHERICO, FULBERTUS Dei gratia Carnotensis episcopus orationis suffragium.

Multum amoris atque fidelitatis tibi, Pater, me debere censeo, per cuius manum a Deo benedictionem et sacram unctionem accepi. Unde animus meus ita pendet ex tuo, ut quidquid te iusta ratione aut  contristat aut hilarat, idem me si resciscam simili modo afficiat. Congratulor itaque tibi super inuentis sacris: et Deo, quia tempore tuo reuelare maluit, pronus gratias ago. Deinde uero quod Arnulphum casatum Ecclesie nostre tibi tuisque scripsisti iniurium, egre contra illum et accepi et fero. Unde mox ad uillam Alogiam, ubi tunc esse dicebatur, misi legatum meum, sed in alias partes abierat. Uxor tamen eius mihi remandauit quod, ubi redierit, statim ad me ueniet. Quod si ueniens tibi satisfacere uoluerit, per meas litteras scies. Alioquin ultra terminum qui a te prefixus est, in nostra communione non erit. Simoniacum uero presbyterum, de quo mihi mandasti, in diecesim ordinatoris sui repelli  suadeo; aut, si in tua manserit, ab officio suspendi, ne Ecclesie tue candor immunde heresis contagione sordescat. uale, Pater optime, filii tui memor.



EPISTOLA XII [olim XXIu.] 


Dilectissimo patri et archiepiscopo suo LEUTHERICO, FULBERTUS Dei gratia Carnotensium episcopus suffragium orationis et obsequium fidelitatis.

Arnulphum fidelem meum arguendo conueni de his iniuriis unde mihi querimoniam scripsistis. Sed ille respondit se non diffugere iudicium; sponte uenire ad placitum. Unde per consilium et suasum eius totam hanc causam in uestram dispositionem mittimus, ut constituatis diem, quo uos et nos, et alii quorum interest, conuenire possimus, iuxta castellum  Ebre, uidelicet super ipsam terram sancti Benedicti, de qua contentio est. Arnulphus enim in expeditionem cum Odone comite proficisci constituit. Unde uos talem diem prescribere oportet, ut et ille de expeditione possit esse reuersus, et ego meis negotiis exoccupatus possim uobis occurrere. uale.



EPISTOLA XIII [olim XXu.] 


Sancto et uenerabili suo LEUTHERICO, FULBERTUS episcoporum humillimus fidelitatis affectum et obsequium.

De presbytero uestro ab alio episcopo per pecuniam ordinato, ex auctoritate sanctorum canonum tale uobis consilium dono. Primum degradetur; deinde, ab Ecclesia separatus, duobus annis seuera  penitentia multetur, ut honoris gradus, quos pretio taxauerat, lacrymis conquirere et reparare contendat. Postea, si digne penituerit, restauretur. Hec uero que diximus, cum in aliis locis tum satis expresse inuenietis in canone Toletano II, cap. 9. Ceterum rebaptizationes et reordinationes fieri, canones uetant. Propterea depositum non reordinabitis, sed reddetis ei suos gradus per instrumenta et per uestimenta que ad ipsos gradus pertinent, ita dicendo: Reddo tibi gradum ostiarii, et cetera. In nomine Patris, et Filii et Spiritus sancti. Nouissime autem benedictione letificabitis eum sic concludendo: Benedictio Dei Patris, et Filii, et Spiritus sancti super te descendat, ut sis confirmatus in ordine sacerdotali, et offeras placabiles hostias pro  peccatis atque offensionibus populi omnipotenti Deo, cui est honor et gloria in secula seculorum. Amen.



EPISTOLA XIu [olim XXuI.] 


Plurima scientia et sanctitate pollenti patri et archiepiscopo LEUTHERICO, utinam Dei paruulus orationis suffragium.

Quod aduersarium nostrum Gozonem excommunicastis, a Domino mercedem, et a nobis fideles gratias habeatis. Hoc enim faciendo, et Domino prebuistis obsequium, et uestro discipulo dilectionis indicium. Quapropter si me uestra dignatio de hac ac de alia causa rogauerit, benignam se uobis et obsequentem nostra humilitas exhibebit. ualete.



EPISTOLA Xu [olim XXuII.] 


Clarissimo patri et archiepisco suo LEUTHERICO FULBERTUS episcopus.

Proreta nauis regie cautus et circumspectus esto. Terreni spiritus insolenter assibilant. Fluctus huius seculi intumescunt. Promontoria mundane potestatis pericula minantur, et more piratarum insidiantur hypocrite. Inter hec omnia tendendum ad portum celestis patrie. Noli ergo tute ipse tibi bitalassum dubietatis ac duplicitatis in corde tuo miscere. Simplex est enim uia Domini, et qui ambulat simpliciter, ambulat confidenter. Si de uia legis diuine qualibet occasione seductus aberraueris, in tartaream Caribdim  naufragus demergeris. Regat te manus ualida omnipotentis Domini. uale.



EPISTOLA XuI [olim LXXIII]. 


FULBERTUS Dei gratia Carnotensium episcopus GAUSLINO abbati regulariter agere.

Presul Aurelianorum, qui uos excommunicauit, cepiscopos suos idem facere poscit. At ego, correctionis uestre non expers in Kalend. Octob. ei respectum dedi. Unde nunc, frater, commoneo ut, gradus humilitatis interim uel usque ad tertium relegendo episcopo uestro subiiciamini, sicut decet. Aut si uobis non ita faciendum esse uidetur, cur fieri non debeat rationem nobis intimare non pigeat. Ego enim neque legem neque modum ratiocinationis inuenire  possum, qui uos a iugo subiectionis huius absoluat. At si quis alius preter uos inuenisse fateatur, nouum illum rhetorem de celo magis cecidisse quam descendisse crediderim. uidete ne quis uos seducat inanibus uerbis.



EPISTOLA XuII [olim XLI]. 


Fratri et cepiscopo suo FULCONI FULBERTUS.

Quod ad presens uestrum placitum, non adeo de malitia huius temporis orte difficultates obsistunt, uobis exponende per otium; sed quod presens dicerem, per hos apices significare curaui. Defensores legum paucos, impugnatores uero plures esse uidetis. Quin etiam dominus noster rex, cum summum iustitie caput incumbit, perfidia malorum sic circumuentus  est, ut ad presens neque se uindicare, neque nos ut oportet adiuuare preualeat. Non hec idcirco dixerim, ut fortitudinem animi uestri frangere uelim, sed ut sana discretione causam uestram tractare memineritis. Igitur si abbas sancti Benedicti de uestro contemptu culpam suam recognouerit, et illam deinceps subiectionem promiserit que uobis canonice debetur, hortor et suadeo ut recipiatis; sacramenta uero, et cetera que ad mundanam legem pertinent, propter amorem regis domini missa faciatis, ut religionem magis quam secularem ambitionem uos sectari cognoscat. At si abbas in tantam superbiam intumuerit, ut ipsam quoque subiectionem canonicam uobis derogare contendat, superbie,  cui non parcit Deus, Dei seruus quomodo parcat, nescio. ualete.



EPISTOLA XuIII [olim LXXIu]. 


FULBERTUS Dei gratia Carnotensis episcopus G. suo clerico.

Quidquid boni de te sperare presumpseram, totum uere in contrarium cedit: non solum enim nullum ex te consilium uel auxilium capio, uerum insuper odium pro dilectione reddis, et iniuriis me afficis immerentem. De quibus iam apud te per uerba legati bis querimoniam feci, per scripta mea nunc tertio queror. Doleo namque quod temetipsum Ecclesie nostre ministerio fraudas, profane uite et armate militie mancipatum; quod decimas et oblationes  nostras ausu sacrilego detines, quod monachorum nostrorum ecclesias inuasisti, quod tui domestici canonicorum uillas preda et incendio uastant: hec denique omnia, ut dictum est, indigne mihi abs te fieri queror, cui nichil unquam incommodi uel opera mea uel instinctu memini contigisse. Quod si quid esset unde me suspectum haberes, pro incerta causa certas offensiones non oporteret inferre. At si quid in te manifeste peccassem, et tu Scripturarum consiliis acquiescere uelles, tuum tamen presulem cum patientia sustineres. Sed dum discretionis oculum ira turbat, cupiditas cecat, nec causam satis diligenter attendis, nec opem consilii salutaris admittis. Unde iam tibi satis exspectato prenuntio quod, si ante Natale Domini resipiscens ad correctionem  non ueneris, senties me diuinas leges acriter insequentem, quem modo negligis suauiter admonentem. uale interim.



EPISTOLA XIX [olim LXXu]. 


Charo suo D. FULBERTUS sacerdos.

Ne turberis, fili mi, nec decidat cor tuum ab amore et fiducia nostri. Non enim dereliquit te anima mea: sed quia minus credere sibi et obediens esse uidebaris, paululum dissimulato uultu ad exemplum Domini ire se longius finxit. At nunc ad hospitalitatem amici pectoris dulciter reuocata, et oblato pane diuinarum Scripturarum oblectata, in ipsius panis fractione omnem uultus ambiguitatem deponit, et antiqua specie tibi renitens hilarescit. Precor itaque,  si copia uehiculorum suppetit, ut nos corporaliter uisites; si non, a nobis tibi mitti iure debitam mandes. uale.



EPISTOLA XX [olim LXXuI]. 


FULBERTUS Dei gratia Carnotensium episcopus charo suo HER.

Auctor signate schedule quam mihi mittere uoluisti, seu fideliter siue impure id agas, consulit tamen iusta leniterque blanditur. Iustum est enim Ecclesiam te in qua sis ordinatus, quoad in ea tuto degere possis, non deserere, ouesque tibi commissas studiose curare. Blandum etiam est appellari filium, desiderium significare uiuendi, corollarium gratie polliceri. Unde, si hec fideliter oblata probaueris,  fideliter autem dico sine circumuentione anime tue: per noxia iuramenta non suadeo refutare. Nam quod in ordinatione ipsius erratum est, neque tu corrigere potes, nec amodo sic tua refert, ut ob aliorum culpam tuum debeas officium deuitare. Tamen quidquid huius egeris cum Rogerio episcopo te ante pertractare moneo, et cum domno Rudolpho, cui tecum una causa est, et par pena exsilii. uale non dubius amicitie mee.



EPISTOLA XXI [olim LXXuII]. 


FULBERTUS Dei gratia Carnotensium episcopus siquidem fidelibus adhuc, ut aiunt, R. G. A.

Nec porta iustitie nec ianua misericordie uobis clausa est apud nos. Neque uero de Brictio episcopo fecimus ostiarium, qui uos, ut significatis, a nostris penetralibus arceret, sed utrumque aditum seruandum rationi commisimus. Si uultis intrare per portam iustitie, defendite culpam. Si per ianuam misericordie, agite penitentiam, aliter enim uos ratio non admittet. Hec breuiter rescribentes, uobiscum sentire putamus, dum terminos sanctorum Patrum nec ipsi transgredimur, nec uobis transgredi suademus. ualete.



EPISTOLA XXII [olim LXXuIII]. 


FULBERTUS Dei gratia Carnotensium episcopus A. episcopo designato quidquid sibi.

Sic estis per Dei gratiam in arbitrii uestri libertate positi, et finitimorum episcoporum copia fulti, ut in manus episcopi Siluanectensis incidere nulla uos necessitudo compellat. Sed ne ciuitati uel Ecclesie Catalaunorum suum derogetis honorem, meminisse uos decet quod in antiqua descriptione prouincie Belgice secunde ipsa ciuitas a Remensi tertium locum habeat. Sapienti pauca. ualete intrando per ostium in ouile ouium.



EPISTOLA XXIII [olim XIu]. 


uenerando Normannorum principi RICHARDO FULBERTUS, Dei gratia Carnotensium episcopus, salutem et orationum suffragia.

Multa bona fecistis ecclesie Sancte Marie domine nostre  . Retribuat uobis Deus per intercessionem ipsius. Nos quoque pro illis anime uestre corporique uestro et fideles sumus, et semper esse ualeamus. Sed nuper ad uos insperata uenit legatio: quod ipsam terram quam nobis dedistis Baldricus minister reuocauerit; nostro ministro, quem ibi prefecimus, aliquid disponendi potestatem interdixerit; suas etiam res inuaserit; nostris hominibus nouam angariam induxerit, banniendo scilicet ut irent ad molendinum sancti Audeni, quinque leucis,  ut fertur, ab eorum hospitiis remotum. Si hec, optime princeps, uestro iussu, quod minime credimus, facta sunt, plurimum uestri causa dolemus, et ut corrigantur suppliciter postulamus. Quin etiam iubeat prudentia uestra ministris uestris ne ulterius inquietent nostros homines, et deinceps terram predictam ita nos possidere sinant, ut eam benignissima uestra manu suscepimus. uigeat diutissime incolumitas et potentia uestra.



EPISTOLA XXIu [olim XuII]. 


FULBERTUS Dei gratia Carnotensis episcopus comiti GUALERANNO et comiti GUALTERIO ceterisque filiis fidelibusque suis, salutem et benedictionem.

Sciatis, fratres, quia rex Robertus benefacit cum Christianos adiuuat, et hereticos damnat. Et ad hoc debent eum confortare et adiuuare mecum omnes sui fideles, quia hoc ministerium eius est, per quod saluus esse debet. Sciatis iterum quod archiepiscopus Cenomanensis requisiuit a me consilium, quid deberet facere de Raginardo heretico, qui persequebatur Ecclesiam Dei. Et ego ei dedi tale consilium quale ad suum ordinem pertinebat. Et ecce mitto uobis utrumque scriptum, et complanctum suum, et  consilium meum quod dedi ei secundum ordinem suum. Si quis autem falsarius dicat quod ego alterum ei consilium deinceps uel scripserim uel dixerim uel mandauerim, rogo ut me sicut Patrem uestrum spiritualem defendatis, quia fiducialiter hoc facere potestis. ualete.





EPISTOLA XXu [olim XII]. 


Domino seruus, magno presuli FULBERTO HILDEGARIUS suorum minimus quod potis erit strenuum fidelitatis obsequium.

Ex hoc, domine mi reuerendissime, quod te, propter mores tuos matura sanctitate suauissime redolentes, erga tibi subditos eo animo esse intelligo ut bonos sinceri amoris gratia complectaris, malis pii  cordis miserationem impendas, ullum uero odisse uelut nocentissimam pestem horreas; magne reuelationis solatium mihi comparatur, ualde metuenti, eo quod nimis sum ad irascendum pronus, gratia tua etsi non funditus aliquatenus tamen caruisse. Cui enim, etiam grauioribus delictis obnoxio, apud tam bone moralitatis uirum desperanda sit uenia? considerato quod delinquenti potius compateris quam odis, compatientem uero ad ignoscendum minime esse difficilem; ipsum quidem, dummodo correctionem exhibeat, maioris abs te usumfructum dilectionis habiturum. Tanta itaque ui bonitatis animatus supplico ut cum mihi pro meis offensis miserescas, tum etiam, eis renuntiatum ire conanti ueniamque postulanti parcens, amoris sinum amplius relaxes. Unde absit  ut te remoretur illa cogitatio, me scilicet ire uitio perennem fecisse deditionem, quandoquidem multis astantibus, nec non etiam in presentia tui, cui plus omnibus cultum reuerentie debeo, aliquoties irasci non omittam! Certe quanto crebrius huiusmodi uitium manifestatur, et maiore hominum frequentia redarguitur, tanto celerius hinc euasurum qui, uere captiuus eius, [liber] effici uoluerit, auctore abbatis Serapionis collatione, crediderim. Quare, cum alios mihi succensere cupiam, te potissimum ut id sedulo agas oro. Te enim super cunctos mortales, quod simplicitas adulationis ignara fatetur, anime mee uisceribus diligendum mandaui. Sum namque, diuina procurante gratia, discipline tue uernaculus a puero; nec ulli unquam tanta mee conscientie secreta, nam  aliis quedam, tibi omnia detexi. Queso ergo te, profusus lacrymis faciem mentis, ne, mei cura posthabita, necessariam castigationis uel admonitionis eleemosynam mihi subtrahas. Nam si hoc, auertat autem diuina pietas! egeris, nunquam tanta mole frangar incommodi, quam cum me uidero sic a te neglectum iri. Rogatus opusculum meum corrigere, uale, summa spes consilii mei post Dominum. Amen.



EPISTOLA XXuI [olim LXII]. 


Fratri THEODORICO, FULBERTUS sacerdos.

Quod te pridem ordinare noluimus, mirantur tecum, ut aiunt, amici tui, insuper et dominus noster rex, et, cur omissum sit causam ignorantes, omnes  fere id iniuste ac contumeliose factum clamant. Nos uero, qui non iniuste nec contumeliose factum esse scimus, non unam tantum, sed plures ueras et authenticas inde reddimus rationes, que tibi et illis finem recti persuadeant, ac a praua suspicione remoueant. Una igitur causarum hec fuit, quia die illo quo sacrandus esse uidebaris, comprouincialium episcoporum, qui aberant, nec litteras nec legatos habuimus. Quod solum tantum ualet, ut, si nullo amplius adminiculo indigeres, tamen sine isto regulariter ordinari non posses. Talem enim ordinationem irritam esse testantur Niceni concilii capitulum quartum, et Antiocheni nonum decimum. Hec tamen causa datis induciis corrigi potuisset.  Altera fuit, quod sub ipso deliberate ordinationis articulo, propter crimen homicidii, quod audierat, missum a domino papa uidimus interdictum. Quod si ille non mitteret, esset tamen obseruanda sententia Apostoli dicentis, oportere non solum episcopum, sed presbyterum quoque et diaconum sine crimine esse. Nec spernendum illud quod apertissime scriptum est in Rhegiensi concilio, his uerbis: Qui deinceps non prouehantur ad sacerdotium ex regulis canonum, necessario credimus inserendum, id est qui in aliquo crimine detecti sunt, et cetera, usque subiacebit. At si quis obiiciat aliquem ex Patribus post peractam penitentiam et longam anachoresim propter religionem suam raptum fuisse ad episcopatum, respondetur quod legi communi et uniuersali  singulares persone uel cause non preiudicant. Deinde certe quod nichil esset exemplorum inductio, ubi neque personarum neque negotiorum similitudo consequitur. Nunc cetera uideamus. Tertiam nobis causam tua confessio dedit, que nos maxime a tua ordinatione deterruit; nam pro captu nostre simplicitatis ceteras quidem graues, sed tertiam hanc magis periculosam esse rati sumus. Proprium capitulum huius cause noluimus ascribere, sed commune hoc est concilii Niceni capitulum nonum: Si qui sine examinatione promoti presbyteri sunt, et postea examinati confessi sunt peccata sua, et cum confessi non fuissent, contra regulam uenientes homines manus eis temere imposuerunt, hos ecclesiasticus ordo non recipit. In omnibus enim quod irreprehensibile  est defendit Ecclesia. Quarum uero promouit proscriptio refragantium clericorum et extorta timore electio, uerum non electio. Nam cum sit electio unius de pluribus maxime complaciti secundum liberam arbitrii uoluntatem acceptio, quomodo electio recte dici possit, ubi sic a principe unus obtruditur, ut nec clero, nec populo, nec ipsis summis sacerdotibus ad alium deflectere concedatur. De uiolentia huiusmodi Constantinus Augustus talem contra se et contra alios principes sententiam dedit: Quecunque, inquit, contra leges fuerint a principibus obtenta, non ualeant. Et Rhegiense concilium: Sed nec ille, inquit, deinceps episcopus erit, quem nec clerus nec populus proprie ciuitatis elegerit. Ecce tibi promissas rationes exsoluimus. Que si  iuste sunt, displicere non debent. Adiecimus etiam pauca propter breuitatem capitula diuine legis. Quam primo quidem condere magni consilii, postea uiolare summe irreuerentie, seruare hactenus glorie tante fuit, ut quisquis secundum illam uixerit, procul dubio inter beatos computatus sit. Propter has itaque rationes non audentes tibi manus imponere, ut pote deinceps ordinandi potentia carituri, preuaricatores legis esse noluimus. O sacrilegam impietatem! in ipso sinu sancte matris Ecclesie a fautoribus tuis pene perempti sumus; et quidem ita carum fuit euasisse uiuos, ut subsecute prede leuis esse iactura uideatur; sed quia hec scandala propter te nobis fiunt, iam ut desistant te apud eos obtinere oportet, apud quos hanc persequendi sacerdotes  gratiam inuenisti. Nosti enim quid portendatur homini per quem scandalum uenit. De cetero autem, frater, est quod te celare non debemus, uideris enim nobis uehementer errare, qui sine respectu Dei presulatum uiolentus inuadis. Nam si sola damnatur ambitio, quid de uiolentie importunitate censebitur? uerum non solum hoc, sed in ipsa uiolata nec postea reconciliata Ecclesia missarum solemnia celebrare presumis; utrum tamen imprudenter, an consulto facias hec, habemus incertum. Sed si imprudenter, instruenda simplicitas; si uero consulto, presumptio est punienda. Nam si te canones scire constat, et tamen imprudenter obsurdescere et contraire contendis, non modo presulatum  fugientem non assequeris, sed nec quod apprehendisse debueras presbyterium tenuisti. uale.



EPISTOLA XXuII [olim XCIII]. 


Excellentissimo et charo domino suo ROBERTO FULBERTUS Carnotensium episcopus cursum honesti continuum ad beatitudinis finem.

Inter multas sollicitudines meas, cura tui, domine, me non mediocriter afficit. Cum enim te prudenter agere accipio, letor; sin autem, tristor et timeo.  Audito igitur inter alia quod proxima solemnitate Natalis Domini consilium habiturus sis cum principibus regni de pace componenda, gaudeo. Sed audito quod Aureliana ciuitas sit incendio uastata. sacrilegiis profanata, et insuper excommunicatione damnata, nec post reconciliata, miror, et paueo. Quanto enim dolore putas afficiendos esse sacerdotes fideles tuos, qui ad honorificentiam Dei et tuam ipso die congregandi sunt, si in eo loco fuerint ubi nec ipsis sacrificare liceat, nec tibi sacrosanctam eucaristiam absolute percipere? Absit hoc a te, carissime domine, ut tu in tanta solemnitate aut diuinis officiis careas, aut illicite uel indigne, te sciente, usurpari permittas! Quod ideo te premonere curaui, ut uel illum locum facias reconciliari, aut ubi melius  sit solemnitatem celebrare memineris. uelim autem suadere tibi, si possim, ne dimittas, propter iram, que iustitiam Dei non operatur, quin episcopo tuo treugam des, polliceare iustitiam, insuper et conductum prebeas, si uelit, ad reconciliandas Ecclesias suas. Quod si detrectauerit, ipse in periculo, tu nauigabis in portu. Ceterum, quia tuis obsequiis me tunc adfuturum esse mandasti, apud Sanctum Maximinum hospitari postulo, quod nec monachis quidem ipsius loci fore ingratum puto: ut ibi Natalitia nocte celebratis uigiliis, sequenti mane in tuum seruitium possim esse paratus. uale semper, et prosperare in Domino.



EPISTOLA XXuIII [olim XXuIII]. 


Senonensium presuli LEUTHERICO FULBERTUS Carnotus sacerdos.

Quod me, Pater, amicum appellas, gratanter adnuerem si te quoque exhiberes amicum. Sed cum sine meo consilio episcopos ordinando  dignitatem suam Ecclesie Carnotensi derogas, cumque in eodem negotio legem canonicam multimode soluis, non solum me ledis, sed omnes pariter qui iustitiam colunt, et ego quidem mecum adhuc multa patior. Sed lex ipsa diuina suam iniuriam bene ex parte uindicat, que, dum a te resoluitur, tua opera cassat. Hoc pridem in T. factum, in G. nuper iterasti, qui sic a te pastor est institutus, ut nec gregem sibi commissum  nouerit, nec grex ipsum recipere uelit. Reprobatus itaque et a finibus episcopatus extorris, cum palam intrare per ostium non potest, ut legitimus pastor, nec aliunde furtiuus ascendere, per uiolentiam regis irrumpere nititur ut tyrannus  . Nec miror adeo si iuuenis ille tali potuit ambitione tentari, cui uel etas illa, uel que eius etatis pedisequa solet esse, locum forsitan obtineat excusandi. Sed tu, Pater, non solum mirandus sed insuper exhorrendus, quem nec imprudentia fallit, nec casus turbat, nec urget ulla necessitas: sed scienter et quasi cum deliberatione  quadam ultro te atque alios perdas. Nec illud sane tibi tacere debeo, quod ad tuas ordinationes dominum F. Trecassensem episcopum periculose tibi socium addis, quem certam ob causam esse non dubitas imparatum. In qua re dupliciter te delinquere constat, cum eum, ad tantam presumptionem animando, de penitentia prioris culpe facis esse securum. De his ergo et huiusmodi te resipiscere iam et penitere oportet, si cum Apostolo horrendum credis incidere in manus Domini uiuentis. Sed ego fortassis aspere loqui uidear, apud te tamen, ut credo, non male mereri, si sis de quo dicitur: Argue sapientem, et diliget te . Ceterum in fine huius schedule exoratum te uolo, ne amodo  scripta mea publicando mihi inimicos acquiras. Unde,  si morem tuum immutare nolis, ego tamen idcirco uera uel dicere uel scribere non desistam. uale.



EPISTOLA XXIX [olim XL]. 


uite pariter et doctrine meritis uenerando abbati et archiepiscopo G. FULBERTUS humilis episcopus utriusque officii premia gloriosa.

Si de mea dilectione confidis, Pater, sicut littere tue significant, securus esto, quia rem tenes, non te fallit opinio. Proinde quidquid a me competenter exposcis, facile impetras, et nunc quidem specialiter de audientia domni T. uenerabilis sacerdotis, ne queratur diutius defraudari opportunitate iudicii. Quod ego sibi hactenus, Deum testor, non insidiando distuli, sed prouidendo dissuasi, sciens quia causa  eius intime turpitudinis est; et sentine modo, quo amplius agitatur, eo dirius fetet. Nec uero turpis tantum, sed et periculosa est, adeo ut, si uenerit ad iudicium, aut ipse aut accusator eius cum magna sit contumelia degradandus. Hoc itaque prouidens, et illud euangelicum mente reuoluens: Nolite iudicare, nolite condemnare, et cetera, herebam timorate suspensus, et exspectans ut Dominus tantum dedecus Ecclesie sue, [e] publica discussione, uel insultatione [oriturum], piaret. Nunc autem impatientia domni T. non permittit hoc fieri, sed pertinaciter instat, ac pie dissimulantes ad iudicium uehementius urget. Tantum ergo quamuis inuictus et coactus cedo, diemque et locum, ut rogasti, constituo, iam non audens relinquere indiscussum quod Deum puto nolle  preterire inultum. In perpetuum uale.



EPISTOLA XXX [olim III]. 


Domino suo regi serenissimo ROBERTO FULBERTUS, humilis Carnotensium episcopus, in gratia Regis regum semper manere.

Gratias referimus benignitati uestre quod nuper misistis legatum uestrum ad nos, qui et uestram nobis sospitatem nuntians nos letificaret, et fortune nostre modum sciscitatus a nobis, uestre maiestati  renuntiaret. Ac tunc quidem scripsimus uobis de malis que irrogat Ecclesie nostre Gaufridus uicecomes  , qui nec Dominum nec excellentiam uestram se reuereri satis superque indicat, cum et castellum de Galardone, a uobis olim dirutum, restituit, de quo dicere possumus: Ecce ab oriente panditur malum  Ecclesie nostre. Et rursus alterum edificare presumpsit apud Isleras intra uillas Sancte Marie, de quo et reuera dici potest: En ab occidente malum  Nunc quoque de iisdem malis necessario scribentes conquerimur apud misericordiam uestram, consilium et auxilium petentes ab ea, quoniam a filio uestro Hugone super hec mala nichil opis uel consolationis accepimus. Pro quibus, tacti dolore cordis intrinsecus, iam in tantum merorem  nostrum prodidimus, ut signa nostra iucunditatem et letitiam significare solita, ab intonando desinere, et tristitiam nostram attestari quodammodo iusserimus, officiumque diuinum, hactenus in Ecclesia nostra per Dei gratiam cum magna cordis et oris iubilatione celebrari solitum  , depressis modo miserabiliter uocibus et pene silentio proximis fieri. Unde pietatem uestram, cum fletu cordis et mentis, genua flexi precamur, succurrite sancte Dei Genitricis Ecclesie, cui nos fideles uestros, quantum possumus, licet indignos, preesse uoluistis; quorum a uobis solummodo post Dominum in his que ingeruntur molestiis consolatio et respiratio funditus pendet. Cogitate ergo qualiter ab his liberemur, et  ut merorem nostrum conuertatis in gaudium, obsecrando comitem Odonem  , et ei uestra regali auctoritate uiuaciter imperando ut predictas diabolici instinctus machinas uero animo destrui iubeat, uel ipse destruat, propter Dominum, et fidelitatem uestram, et sancte Marie honorem, et nostri adhuc sui fidelis amorem. Quod si nec per uos nec per illum irrita fuerit hec quasi perpetua nostri loci confusio, quid restat aliud, nisi ut penitus interdicatis agi diuinum officium in toto episcopatu nostro? ipsi inde, heu! inuiti, et maxima necessitate coacti, aliquo exsulantes, nec oculis nostris uidere diutius sancte Dei Ecclesie conculcationem ferentes. Quod ne facere cogamur, uestram misericordiam iterum iterumque flebiliter oramus ne et illud, quod absit!  apud extraneum regem uel imperatorem fateri compellamur a uobis exsules, noluisse uos uel non ualuisse sponsam Christi sanctam Ecclesiam, uobis [nobis?] regere commissam, tueri.



EPISTOLA XXXI [olim Iu]. 


Domino suo ROBERTO, regi benignissimo, FULBERTUS, Dei et sui gratia Carnotensis episcopus, statum plene felicitatis.

Postquam transmisimus uobis litteras per Ragenfridum  clericum, quermonie nostre, de oppressione quam Ecclesia nostra patitur, locuti sumus cum domino rege Hugone, filio uestro, sciscitantes ab eo cur nobis in tanta necessitate non succurrerit. Qui se contra nos humiliter purgans respondit quia procul a nobis erat, ideo facultatem sibi ueniendi in auxilium nostrum non fuisse, imo copiam uirorum qui se comitarentur non habuisse. Cuius nos purgationis causam minime discredentes, pro illo uestram clementiam oramus, ne fiat aliena a uestro genito paternitatis uestre gratia, si sancte Ecclesie non prestitit opem, que impossibilis erat ei prestari. Ad uos tandem, dilectissime domine, nostri adiutorii summa redit, cuius gratuita bonitate presulis honore fungimur, et tutela cuius posse eripi a malorum  iniuriis omnino confidimus. Sed ab iis que modo nobis incumbunt sine multo labore uestro speramus erui, dummodo prece et obsecratione cum Odone comite obnixe agatis quatenus idem nos ab illis expediat. Ceterum serenissimam pietatem uestram appellamus pro eodem rege filio uestro, qui satis superque desolatus incedit. Neque enim in domo uestra cum securitate uel caritate licet ei manere, neque foris est ei unde uiuat cum honore regi competente. Unde uos oportet aliquid boni consilii reperire, et illi impendere, ne dum ille quasi peregrinus et profugus agit, paterni animi fama uobis depereat.



EPISTOLA XXXII [olim LXX]. 


FULBERTUS indignus episcopus ineffabiliter charo Patri et domino suo ODILONI cum cherubin et seraphin odas loqui.

Quantas animo concipere possum tibi gratias habeo, sancte Pater, qui meo arbitratu tediosam et uix tolerabilem importunitatem meam quasi pro deliciis habes: seruoque  et sua tibi debenti omnia uersa uice dominus paras obsequia. uere uiuit hic et fulgurat illa fortis et speciosa caritas, que secundum Apostolum patiens est, benigna est, et cuius uigor nunquam excidit. Hac denique presentialiter fruendi desiderio maceror, sed graui ad presens difficultate detineor. Malefactor enim ille Gaufridus,  quem pro multis facinoribus excommunicaueram, incerto utrum desperatus an uersus in amentiam, collecta multitudine militum quo ducendi essent ignorantium, uillas nostras improuiso incendio concremauit, nobisque quantas potest machinatur insidias. Super his itaque, ne tante cause indiscusse uel inulte remaneant, necessario mihi conueniendus est primitus Odo comes. Quod si dissimulauerit, restabit regis et Richardi rogare patrocinia. Quod si isti quoque opitulari neglexerint, quid melius mihi restet non uideo, quam hec missa facere, et Christo secretius deseruire. ualete.



EPISTOLA XXXIII [olim LXXI]. 


Quod iugiter in sinu memorie fouet domino abbati G. FULBERTUS Carnotensium sacerdos abundantiam caritatis.

Peregrinus quidam frater nomine Hermengaud nos consolationem petiturus adiit, uultu, sermone et habitu penitentis. Sentus enim et squalidus, pallentique macie deformatus, sua culpa de uestri cenobii paradiso se conquerebatur expulsum; in corpore fesso morientem animam circumferre. Quod uerbum interitus admittentes compassione carere, uosque pro illo non rogare nequimus. Precamur itaque, si uis, si fas est, in nomine eius Domini qui iuxta est his qui tribulato sunt corde, ut paterna pietate recipiatis  hunc filium iam tandem sero postliminio reuertentem: quo de conuerso peccatore non tantum angeli Dei, uerum etiam ipsi fratres, quorum propius interest, gratulentur. ualete memores uestri, nostri non immemores.



EPISTOLA XXXIu [olim Cu.] .


Dilectissimo domino suo ROBERTO regi ac regine CONSTANTIAE utinam in Domino constantissime, FULBERTUS humilis Carnotensium episcopus fidelitatis obsequium et orationis suffragia, quantum scit ac potest.

Cognita per nuntium uestrum alacritate uestra, gaudio magno repleti sumus, Deo gratias agentes. uobis enim incolumibus, nos bene ualituros per Dei gratiam et uestram speramus. Quoniam autem placuit  bonitati uestre consulere nos super habitu nostro, scribimus uobis multis nos ad presens incommodis urgeri, que nobis infert Gaufridus uicecomes de Castro dunensi. Refecit enim ante Natale Domini castellum de Galardone, quod olim destruxistis, et ecce tertia die post Epiphaniam Domini cepit facere alterum castellum apud Isleras intra uillas S. Marie. Unde legatos nostros misimus ad filium uestrum regem Henricum [leg. Hugonem] et Odonem comitem, incerti utrum illorum assensu tanta mala presumpserit; aliter enim hec illum aggredi uix opinabile est. Sed si illi nos in tantis aduersitatibus non adiuuerint, ad uos post Dominum respicimus, ut per uos ab huiusmodi oppressione liberemur. Dolemus autem uos ita nunc in aliis partibus occupatos,  ut uestro succursu de presenti respirare nequeamus. Quod si cito nobis a filio uestro subuentum non fuerit, communi nostrorum consilio, diuinum officium desiturum in toto episcopatu nostro noueritis. Si comes Odo apud uos est, monete illum ut subueniat nobis propter Dominum et fidelitatem uestram.



EPISTOLA XXXu [olim uIII. 


uenerabili fratri et cepiscopo FRANCONI FULBERTUS salutem.

Superfluum duxi longam fabulam nostri senis transcribere, et mittere tibi, cum totam rationem eius, si qua est, ex mea breui responsione facile  percipere possis; fuitque huiusmodi: »Fratri in Domino ei consacerdoti suo Auisgaudo Fulbertus. Absit, frater, ut credatur uerum esse, quod scripsisti, meum archipresulem et me tuam confessionem publicasse! non est enim uerum. Tuque dum talia scribis, bene meritis de te ingratus es, et iniuste contumeliam facis. Si qua enim honesta tua nouimus aut sperauimus, fideliter ea publicauimus, ad testimonium tue probitatis, contra illos maxime qui discessionem tuam ab episcopatu auaritie, uel ignauie, uel turpitudini ascribere nitebantur. Si que uero occulta, que penitenda forent, nostre fidei credidisti, caute celata sunt. At si talia confessus es que et prius et postmodum ore uulgi uentilata sint, ea nos occultare nequimus. Comperi  autem ex litteris tuis tibi molestum esse quod te monastice uite diximus amatorem, quod, quia nocere non intelligo, molestum esse demiror. Amor namque religionis episcopali gradu, quem reperis, dignum te potius quam indignum efficeret, si nichil aliud impediret. Utrum autem sit, uel quid sit quod impediat, sagacitatem tuam non arbitror ignorare. Si quedam grauis causa quam dissimulas non obstaret, ea est huiusmodi. Si de repetendo episcopio querimoniam incipere uelis, non satis apparet cui eam iure intendere possis. Nullus enim te expulit, nullus cathedram tuam, te renitente, peruasit; sed tutemet ultro causa egritudinis, ut aiebas, curam episcopalem simul et cathedram reliquisti, ut perhibent: et siue Franconem tunc decanum Parisiensis  Ecclesie, siue quemlibet alium subrogari tibi uerbis et scriptis a rege petisti. Quod si ita est, et sic tibi consequenter substitutus est Franco, eligente clero, suffragante populo, dono regis, approbatione Roman. pontific. per manum metropolitan. Senonensis, fulcitur utique substitutio et consecratio eius fauore quoque et auctoritate beati Gregor. pape, qui scriptis suis, sicut nulli pontificum non petenti pro qualibet egritudine succedendum fore docuit, ita uoluntarie renuntianti sedi sue successorem nullomodo denegauit. Sed quid aliud est quare te episcopatu carere oporteat, tu te noueris. Sin autem, hoc tanti nobis esse uidetur, ni [leg. ut] te facere ualeat recuperationis exsortem. Quapropter  desine curiosos instigatores audire, desine reges et presules inefficacis querimonie tediosis scriptitationibus fatigare, et Ecclesie Parisiensi te importune obtrudere uelle. Que, ut fatetur, nec patronum te habuisse gauisa est, nec doluit amisisse; quippe cum neque ex presentia tua doctrine profectum, neque ex absentia senserit detrimentum. uale memor nostri.



EPISTOLA XXXuI [olim XXXIX]. 


uenerabili Bituricensium presuli G. FULBERTUS Carnotensium humilis episcopus incrementa uirtutum.

Legatum uestrum diu detinui, quia Salomon abbas  cum quibusdam monachis aberat, sine quorum consultu uobis responderi non oportebat. Quos, ubi redierunt, commonui ut sese ad audientiam presentarent contra domnum Tetfridum. Ipsi uero responderunt se messiuo tempore occupatos, lites ad presens agitare non posse. Sed idibus Octobris in Aurelianensi concilio, quod futurum esse destinauimus, constituent uobis proximum audientie et diem et locum. Tantummodo fratrem suum Dodonem, qui est apud uos, reddatis eis infra predictum terminum. Interea oblate sunt nobis quedam littere sub uestro nomine conscripte ad domnum Arnulphum abbatem Sancti Petri, significantes uos excommunicasse monachos nostros. Sed auctoritatem qua uobis id liceat, me non memini uidisse. At, si apud uos habetur,  nobis eam debetis ostendere, ne forte, si non ostendatur, aut temere aut minime excommunicati esse dicantur. In litteris etiam quas mihi nuperrime direxistis, confictam inueni reprehensionem meam de ordinatione Salomonis abbatis hoc modo: miramur qua auctoritate fieri potuit ut sine audientia subditus prelato prepositus sit. Quod, ut puto, mirari non debetis, quia non est, sed illud potius attendere quod est. Non enim hoc sine audientia factum est. Neque subditus Salomon Tetfrido adhuc prelato prepositus est. Domnus namque Tetfridus a suis monachis criminatus, ut scitis, apud me de infamia sua querimoniam fecit, eorumque malitiam se ferre non posse dicens, sub audientia mea et eorum  qui mecum erant, prelationi sue perpetualiter renuntiauit: astruens abbatem monachorum Bone uallis ulterius se non esse futurum. Sicque, petita a nobis migrandi licentia, transiuit ad uos. Monachi uero qui in Bona ualle remanserant, hoc scientes, alium quemdam ex fratribus suis electum, eo quod irreprehensibilis esse uidebatur, obtulerunt Odoni comiti abbatia illa donandum  , ut mos erat, mihique deinde consecrandum. Is interim locum pastoris tenet. Si quis ergo est, qui me super hoc facto presumptionis arguat, nouerit me respondere paratum, et hoc tam ratione quam auctoritate approbaturum. Quod si quis abbatum, uel animi uel corporis egritudine molestatus, prelationem suam in perpetuum renuntiando deserat, episcopus ipsius  diecesis in loco eius alterum debeat ordinare. ualete



EPISTOLA XXXuII [olim XXIX.]. 


uenerando Senonensium presuli LEUTHERICO FULBERTUS Carnotensis humilis sacerdos.

Litteras ex parte uestra suscepimus, suadentes recipere quod homicide Siluanectenses offerunt ut mereantur absolui. Nos autem, in quibus oportet, uobis semper obedire parati sumus, sed in hoc ad presens ideo non oportet, quia neque iustum neque commodum est. Et iustum non esse leges scripte  demonstrant. Commodum uero non est ut mors sanctorum, que in conspectu Domini pretiosa est, apud homines uili pretio constet. Quod si quis instituerit, omnium sanctorum qui eadem causa perituri sunt, reus sanguinis erit. Sanctitas uestra ualeat semper et uigeat.



EPISTOLA XXXuIII [olim XLuI]. 


A. claro Laudunensium presuli FULBERTUS Carnotensium sacerdos.

De grandi iniuria nobis facta conquerimur apud te, magne Pater, quem ex debito caritatis et officii talia curare oportet. Causa uero huiusmodi est. Quodam Ecclesie nostre subdecano defuncto, petiit  a nobis R. Siluanectensis episcopus dari sibi aut fratri suo ministerium eius. Nos autem respondimus non conuenire sibi, eo quod episcopus esset, neque fratri etate adhuc et moribus immaturo. Tunc elegimus de numero sacerdotum nostrorum ad illud officium Eberardum quemdam, scientem ac religiosum uirum. Quod factum predictus R. materque et frater ipsius adeo inuiderunt, ut sancto uiro, coram pluribus qui testes inde sunt, terribilia minarentur. Et dictum facto non caruit. uenerunt enim de ciuitate Siluanectis ad nostram quidam ex domesticis eorum, sic necessarii ut absentia illorum nec per unum diem ignorari potuerit, qui interdiu quidem latuerunt, sed, profunda nocte egressi, sanctum illum presbyterum more solito uenientem ad Ecclesiam,  quasi lupum rabidum, lanceis falcatis [alias fallastris] et gladiis in ipso atrio principalis Ecclesie trucidauerunt. Clerici autem eius, qui expeditum Dominum tarde secuti sunt, inuenerunt eum adhuc extrema uerba protomartyris Stephani predicantem. Porro carnifices presidio noctis incogniti iam diffugerant, et cui crimen hoc intenderetur, erat incertum, cum quidam propter minas preteritas domum R. que erat apud nos, suspectam habentes, repererunt in ea uernaculum quemdam uestes suas et calceamenta lota siccantem. Ex quo signo coniectura est incepta; cum ad causam huius lauacri dicendam homo acrius urgeretur, se facto de quo agebatur adfuisse confessus est, sociosque prodidit, et ordinem rei geste exposuit. Nos denique, totum  hoc altius perscrutantes, pro certo ita esse comperimus. Comperimus, inquam, inuidie liuorem, fraudem malitie, sacrilegii nefas crudele, cruentum et singulare facinus in occisione sanctissimi sacerdotis. Nunc ergo tanta causa, quia indicatio eius obscura non est, solam, ut uides, ultionem expostulat. Sed cum iuris sit ad utilitatem reipublice cunctos punire maleficos, illos tamen uehementius exturbare necesse est, qui in Deum et sanctos eius tam impie tamque crudeliter audent. Quid enim mali ulterius, uel certe eque magnum excogitari queat? Multo nimirum leuius illi complices Core peccasse uidentur,  quos tamen iudicio Dei terra uiuos absorbunt. Nam si illi sanctos Dei contempserant, non utique trucidarant. Quod si tales socordia uel iniquitas iudicum reliquerit impunitos, cum hoc facere conspirare sit in contumeliam Dei, et exponere seruos eius ad cedem: quid restat, nisi ut ipsius summi iudicis ira deseuiens, et hos et illos inaudita mortis atrocitate disperdat? Proinde nobis, quibus idem Dominus Ecclesie sue tribunalia commisit, apprime necessarium est regem nostrum nosque inuicem modis omnibus excitare, ne repente feriamur in huiusmodi socordia oscitantes. Quod ego te facere deprecor, magne Pater, cui Deus bene suadendi copiam incomparabilem dedit, simulque ut ipse mecum predictos maleficos citra legitimam satisfactionem excommunices,  quos tamen usque in finem a communione priuandos esse non nescis. uale.



EPISTOLA XXXIX [olim XLIX] 


uenerabili Siluanectensium episcopo R.  FULBERTUS Dei gratia Carnotensium sacerdos.

Quia iudicio contendere magis quam ueniam postulare statuistis, restat uobis conuenire iudices, qui, prefixis loco et tempore, nos in alterutrum legali ratione iustificent. Non enim usurpamus officium iudicis in isto negotio, sicut uos uelle dicitis, cum nullus esse possit sue cause et assertor et iudex. uerumenimuero satis admirari nequimus quidnam mali est quod tam audacter ad iudicium properatis, nisi forte, quod abhorrere humanum  est, publice damnari eligitis quam secreta satisfactione purgari. Quid enim aliud in iudicio mereatur manifeste culpe odiosa defensio? Et uestra quidem culpa sic manifesta est, ut nullo excusationis genere ualeat obumbrari. uox enim sanguinis fratris uestri et sacerdotis Eurardi, postquam ad aures supremi iudicis ascendit, per totam Galliam uehementer infremuit. Qui, ut certo scimus, non est occisus ob aliam causam, quam ob uestre cupiditatis iniustam calumniam. uiderint iudices utrum effectus referatur ad causam. uale.



EPISTOLA XL [olim L]. 


uenerabili Siluanectensium episcopo R. FULBERTUS Dei gratia Carnotensium sacerdos.

 Non oportet nostri ordinis uiros in superfluis scriptitationibus occupari, multa enim et magna negotia nobis expedienda, si non dissimulamus, incumbunt. Sufficiant nobis super his unde agimus, littere nuper a nobis misse, quarum erat extremitas: uiderint iudices utrum effectus referatur ad causam. Que enim ibi scripta sunt, aut ea legitima assertione confirmabimus, aut uos infirmare et pernegare patiemur, si data fuerit consilii iudiciique occasio: sin autem, contenti erimus ea premonuisse que uos credimus emendare: debuisse. uale.



EPISTOLA XLI [olim LI]. 


FULBERTUS episcopus, uenerabili consacerdoti suo R.  boni propositi finem optimum.

Mulier illa de cuius causa nostram humilitatem consulere uoluistis, impedita est uinculo iuramenti, nec potest inire connubium sine crimine periurii, nisi per consensum aut post obitum illius cui se tali iuramento conditionaliter obligauit. uale.



EPISTOLA XLII [olim LII]. 


uenerabili Rothomagensium archipresuli ROBERTO FULBERTUS humilis episcopus, si quod ualet orationis suffragium.

Procacitas G., cuius mihi mentionem fecistis,  satis superque fatigauit me de nouis connubiis expetendis; sed ego semper obstiti, dicens non licere ei sua uxore uiuente alteram usurpare. Nunc ergo tandem rogauit me, seu callide siue simpliciter, ut sibi aut uxorem suam fugitiuam redderem aut eam, si reniteretur, excommunicarem; alioquin diceret quod ego et illa faceremus eum mecari. Conuenta igitur de hac causa mulier, respondit mihi nunquam se redituram ad illum; et, quia certo nouerat mores suos cum moribus G. conuenire non posse, uelle se potius renuntiare seculo et monacham deuenire, tantum si Gualerannus sibi uel centum libras nummorum Carnotensium  ferendas ad monasterium daret. Ego autem inter hec monacham illam nec fieri prohibeo, nec compello,  sed nec ut ad uirum odientem peritura redeat, coarctare presumo. G. autem sepe mittit ad me, licentiam ineundi connubii noui petens; illam se gurpisse, suamque pecuniam recepisse, licet non uere protestans. Ego uero interdico ei licentiam istam, donec uxor eius aut monacha facta sit, aut defuncta. Quorum utrum prius futurum sit, nescio. Si ergo de hac causa meum consilium uultis, quod ego facio, idem uos facere suadeo, hoc adiiciens ut, si causam hanc acri censura pertractare uelitis, ex mea parte non contradictionem, sed suffragium uos habere sciatis. Capitula canonum ad hanc causam pertinentia nobis subscribere non uacauit ad presens, hostium persecutione turbatis. Scribemus autem et hec et alia libenter in obsequium uestrum,  si Deus concesserit nobis salutem et pacem. ualete.



EPISTOLA XLIII [olim LIII]. 


Charo suo R. FULBERTUS episcopus.

Occupatus erga plurima paucis tibi sic respondere compellor. Ecclesie nomen, extra quam ueri sacrificii non est locus, interpretatione sua pluralitatem innuit. Sacerdotalis quoque salutatio qua Dominus uobiscum dicitur, non est unum solum, sed ad plures dirigitur. Sed et ille uersiculus de quo mihi  questionem fecisti, plane sibi circumstantes requirit. Pro his ergo atque aliis huiusmodi non ex auctoritate quidem canonum, quos mihi modo retractare non licuit, sed meo interim arbitratu tutius esse suadeo te a missarum celebratione suspendere, quam eas sine duarum saltem aut trium fidelium attestatione celebrare. Scrupulus autem ille de offerentibus ita solui potest, quod dum sacrificamus illi pro quibus agitur, per manus nostras offertur Deo sacrificium laudis  . Hec ad presens me respondisse contentus aueto. Quod si noua legendo uel retractando uerum de his quidpiam magis ratum inuenero, tibi caritatiue rescribam. At si tu te prior aliquid tale repereris, eamdem nobis exhibe caritatem. uale.



EPISTOLA XLIu [olim LIu]. 


uenerando Remorum archipresuli EBALO FULBERTUS Carnotensium humilis episcopus.

Angustie tue compatiens Odonem comitem arguendo conueni: respondit tandem quod in te deliquerat emendare se uelle, et, ad tollendam animi tui egritudinem, adiuuare, quod maxime desideras, ut Remensis Ecclesia respiret ad pristinam dignitatem. Si hec tibi facere uoluerit, recipere suadeo, ut quamprimum expeditus redeas ad officium tuum. Deinde suggero, etsi non indiges, ut ad pacem pauperum componendam tota mente satagas, quos sui reges et principes uehementer affligunt. Preterea  Beroldo episcopo referente audiui sic te merore afflictum, ut curam gregis Domini relinquere uelis. Quod ego acriter et amice redarguo, testans te, si hoc egeris, non fuisse pastorem. uale memor mei peccatoris in orationibus tuis



EPISTOLA XLu [olim Lu]. 


Diligendo semper atque uenerando Remorum archiepiscopo EBALO FULBERTUS Carnotensis humilis episcopus, communicare fontem intime caritatis.

De uestra bonitate, non de nostro merito confidentes, deprecamur, optime Pater, ut notum habere dignemini hunc charum nostrum nomine Hubertum, qui de patria sua causa discende honestatis  egressus, et apud nos aliquandiu demoratus, talem se nobis exhibuit, ut non minus quam frater uterinus amari et honorari meruerit. Nunc uero eadem causa permotus, monasterium beati Remigii, quod uestrum est, uisitare disposuit: ubi si in aliquo fuerit indigus uestre opis, sentiat quesumus uiscera pietatis. uale.



EPISTOLA XLuI [olim LuI]. 


uenerabili archiepiscopo Rothomagensium ROB. FULBERTUS humilis episc. fideles orationes.

Compatior tibi, sancte Pater insuper aduersis  que indigne passus es, presertim ab eo qui et se et sua tue fidelitati debuerat. Super illo quoque doleo uehementer, fratre et cepiscopo nostro dum staret, in tanta nunc flagitiorum atque facinorum precipitia lapso. Sed tibi, Pater, hec uel magna consolatio est, quia si [externa] abstulit, interiora non potuit. Habes enim ex Dei gratia caritatem qua ipsum errantem reuoces; frenum canonice districtionis, quo detrectantem cerceas; uirgam, qua ferias: his utere competenter, donec absolutionem promeritus dicere tibi gaudeat: uirga tua et baculus tuus ipsa me consolata sunt . uale.



EPISTOLA XLuII [olim LuII]. 


 uenerabili Leodicensium episc. ROGERIO  FULBERTUS Carnotensis omnia caritatis obsequia.

Cum dispersas oues sollicite ac longi itineris labore queritis, leti perpendimus, Pater, quod pastoris nomen negligentia non cassatis: de illa tamen oue que in nostris pascuis obseruatur, fratrem A. subdiaconum loquor, securus esto, quia Dei gratia bene ruminat, et luporum insidias sagaciter cauet. Nec appelletis eum ultra militem fugitiuum, quoniam accurate se preparat ad debellanda coram Deo et nobis agmina uitiorum. ueniet autem ad uos quantocius poterit; sed si nostra humilitas inuenire queat gratiam in oculis uestris, simpliciter exoramus ut nobis eum remittere ac uestris litteris commendare dignemini, ut presentia eius sit pignus uestre caritatis erga nos, ac nostre fidelitatis  erga uos in perpetuum. ualete.



EPISTOLA XLuIII [olim LuIII]. 


uenerando Lexouiensium pontifici ROGERIO FULBERTUS Carnotensis episcopus, salutem et fideles orationes.

Presbyteri canonicorum nostrorum ex ecclesiis quas habent in episcopatu uestro uenerunt ad nos, dicentes quod uos interdixistis eis ministerium suum, ideo quod de ipsis ecclesiis non ferunt uobis synodum  . Et nos quidem eam uobis iure soluendam esse non ignoramus: sed Tedoldus prepositus noster, ac uester seruus, non bene rem intellexit hactenus, eo deceptus quod nulla ecclesiarum quas nostri canonici possident in episcopatu nostro obligata  est huiusmodi debito, remittente uidelicet antecessorum meorum piissima liberalitate. Sed ea quantalibet caritate fulta, quantalibet laude digna, uestro tamen iuri minime preiudicat. Nunc itaque serenitati uestre supplicamus ut concedatis eis officium suum agendi licentiam, paratis amodo aut uestram synodum uobis reddere, aut in usus fratrum nostrorum necessarios retinere, si caritati uestre placuerit sanctorum patrum meorum supra memoratum remissionis exemplum obseruare. Si non merui ut causa mei aliquid faciatis, restat, spero,  aliquando meritum iri opitulante gratia Christi. ualete, carissime Pater, et mementote mei in orationibus uestris.



EPISTOLA XLIX [olim LIX]. 


uenerabili Parisiorum episcopo FRANCONI FULBERTUS humilis sacerdos.

Doleo super te, carissime, cum te a pristina uirtute apostatare uideo. Olim apud me conquerebaris de tuo antecessore, qui sacrilega temeritate altaria laicis in beneficium dederat: nunc mihi suades ut ego similiter faciam. O celum! o terra! quid clamem! aut quo tuis meritis digno modo te obiurgare possim? Sed compesco nunc feruentes animi mei fluctus, donec te presentialiter exquisitis  increpationum tormentis excruciem. uale interim.



EPISTOLA L [olim LXI] 


Sancto et uenerab. archiepiscopo LEUTHERICO FULBERTUS episcopus de uirtute in uirtutem progredi.

De Guidone excommunicato nostro nos appellas, reuerende Pater, dicens quod episcopali se uelit examinari iudicio, et ecclesiastica satisfactione purgari. At nos precem tuam seu uerba minime paruipendentes, tibi respondemus nos eius libenter misereri uelle, sed examinationem eius ultra non curare. Apud nos enim iam de ipso sicut de manifesto reo optime factum est episcopale, hoc est canonicum ac decretale iudicium, dum illum secundum auctoritatem  canonum ac decreta sanctorum Patrum excommunicauimus. Dicimus autem illum manifeste reum propter rationes subscriptas. Primoque quia causa cupiditatis eius, fratris ac matris quoque ipsius, occisus est immerito noster subdecanus. Deinde quia sciuit insidias illi pretendendas, nec mihi patefecit. Tertio quod insidiatores eius, quos disturbare potuit, non disturbauit, sed et presentia sua domum ex qua sancte Ecclesie nostre seruire debuerat, eis receptandis dolose uacuam fecit. Quarto quod malo eius consensit. His itaque modis nobis aperte reus comprobatur: unde uocatus et per sex menses exspectatus, dum confessionis ac penitentie remedia a nobis querere distulit, iure meritam  excommunicationis sententiam pertulit. Cum ergo contradictis irrefragabilibus scilicet causis, plures enim earum uere testes existunt, parati quemlibet resistentem conuincere; cum ille, inquam, propter has causas indubitabili crimine teneatur obnoxius, quis curet examinationem eius? An quia manifesta culpa examinari egeat? an forte crederetur examinatus, si culpam se non habere peierando culpam accumularet? sed ut scientes aliquem peierare sinant, ab animo sacerdotum religio prohibet. Iam uero tam euidens peccatum que purgatio maneat,  nisi confessio et penitentia? Hanc si expeteret, audiens extra ciuitatem sibi infestam me esse, propter amorem Dei, cuius misericordie me commonefecisti, adhuc apud me locum eius reperiret, atque hec ei forsitan aliquando absolutionem pareret. Quod si hoc noluerit, quando tu consilium statueris de maioribus et utilioribus tractaturus, cum illis et hec recensurus, adero tecum si mandaueris. Et si quid in illum actum est, bene stat, astipulatione tua nitatur; sin minus, corrigatur. uale.



EPISTOLA LI [olim LXII bis]. 


uenerabili Aurelianorum episcopo THEODERICO FULBERTUS Carnotensis sacerdos obsequium dilectionis sine fuco dissimulationis.

 Gratulor diligentie tue, licet inter multa aduersantia sua strenue capessenti, me quoque de negotiis ad me pertinentibus amice commonenti. At ego commonitionem tuam benigne suscipio; in ceteris quidem que mihi scripsisti libenter tibi, prout decuerit et tempus erit, obtemperaturus. De processione uero Ecclesie nostre ad uestram fieri solita clericos nostros conueniens, audiui ab eis quod optime noueram, et teipsum equo animo concredere uolo: uidelicet quod damnatis  incendio, et ad Ecclesie restaurationem inhiantibus, aliisque plurimis miseriis ualida necessitate occupatis, processio non sit ad presens facilis; successu uero prospere facultatis, cum magno gaudio ac debita deuotione se illam facturos. uale cum beatissimo clero et grege  tibi commisso, cohortans eos orare Deum ut liberet nos ab aduersis nostris.



EPISTOLA LII [olim LXIII]. 


Dilectissimo fratri et cepiscopo suo THEODERICO FULBERTUS.

Illatam uobis iniuriam uere meam facio, compassionis affectu, in eos qui sacro ordini fecere contumeliam zelo feruens: sed nec uobis utile esse uideo nec mihi tutum, ut zelus noster ad uindictam excommunicationis erumpat. Exspectandum, et commonitoriis utendum esse reor, donec illos aut penitentia corrigat, aut summi iudicis sententia multet. uale.



EPISTOLA LIII [olim LXIu]. 


uenerabili cepiscopo suo ODOLRICO FULBERTUS.

De causa unde simplicitatem nostram consulere uoluistis, in sexto libro Capitulorum nonagesimo primo ita scriptum inuenimus. Si uir et mulier coniunxerint se in matrimonio, et postea dixerit mulier de uiro non posse nubere cum eo; si poterit probare quod uerum sit, accipiat alium, eo quod iuxta Apostolum non potuit illi reddere uir suus debitum. De profectione autem nostra ad Sanctum Hilarium, prefixum adhuc terminum non habemus. uiuite feliciter in Christo Iesu Domino nostro. uale.



EPISTOLA LIu [olim LXXXu]. .


In perpetuum diligendo domino suo regique ROBERTO FULBERTUS sacerdos.

Queso, domine mi, ne indignanter accipias quod tibi proxima Dominica Parisiis non occurri. Scias enim pro certo quod nuntii fefellerunt me, dicentes te illuc ipso die non adfore, sed propter ordinationem cuiusdam episcopi me uocari, quem omnino non noueram, nec sacratam tuam nec epistolam archipresulis mei de ordinatione ipsius acceperam. Unde, si quid delicti penes me est, seductus sum aliena fallacia. Facilis tamen debet esse remissio apud regiam pietatem, cum etiam apud forenses iudices status sit huiusmodi uenialis. In toto corde  meo diligo te; ne repellas me a mandatis tuis. uale.



EPISTOLA Lu [olim LXXXuII]. 


Dilectissimo domino suo regi Francorum ROBERTO FULBERTUS humilis episcopus sancte uirtutis augmentum.

Si nobis omnes peruagande facultates simul cum uoluntate suppeterent, interesset uestre pietatis leuitatem nostram arguere, et ad nostre ccclesie que destructa est restaurationem assiduam reuocare. Nunc uero cum omnes eiusmodi facultates desint, et nos ad assiduitatem necessitudo magna cerceat, quomodo sapientie uestre dignum uideri possit ut uel nos uel clerum nostrum de qualibet longa processione commoneat. Sustinete potius,  sancte Pater, sustinete imbecillitatem nostram, supplete indigentiam nostram, ut Deus omni bono refocillet charam animam uestram. ualete regaliter  .



EPISTOLA LuI [olim LXXXuIII]. 


Benignissimo domino suo regique ROBERTO FULBERTUS humilis sacerdos si qua potest orationis suffragia.

Ex parte celsitudinis uestre dictum est nobis quod domnum Franconem Parisiensi Ecclesie dare uultis episcopum, et ad hoc peragendum nostre humilitatis habere fauorem. Nobis autem uidetur quia, si episcopus de quo agitur aptus est clericus, est optime litteratus, et ad sermonem faciendum agilis: in qua re omnes episcopos decet esse, non  minus quam in operatione potentes atque disertos. Unde, si hoc fieri posse canonice domni archiepiscopi Senonensis et cepiscoporum nostrorum probauit sagacitas, nostrum etiam, qui de hac discussione appellati non fuimus, habetis assensum. In nullo enim quod bonum sit, coram Domino uestre uoluntati nitimur contraire. uigeat excellentia uestra.



EPISTOLA LuII [olim XC]. 


Dilectissimo domino suo ROBERTO FULBERTUS episcoporum humillimus consilium et fortitudinem a Domino.

Cum presentia mea nequeo, saltem litteris te reuiso,  mi domine, sciscitans de fortunis tuis, et exponens aliqua eorum que geruntur in partibus nostris. Carnotenses adhuc plerosque detineo, ne in tuum nocumentum erumpant. Sed Hereb. et Gaufr. nullo interdicto refrenare potui. Faciunt tibi mala que possunt, minantur que non possunt. uirtus Altissimi conterat et disperdat superbiam illorum! Quidam autem uernaculi tui, qui ab eisdem malefactoribus iniuriam passi sunt, Martinus scilicet de uilleri monte et filii eius, iram suam retorquent in terram Sancte Domine nostre, diripientes fruges et cetera bona nostra, que in uicinia sua sunt. Nos uero inulta hec patimur propter te, exspectantes et deprecantes iustitiam tuam. Sunt hec et alia multa, mi domine, que me nimis angustiant;  satis enim oneri esse uidebatur aduersa corporis ualetudo. Sed tamem illud egrius tolerabam, quod res Ecclesie in superfluorum domesticorum uictualia sic expendere compellebar ex praua consuetudine predecessorum meorum, ut officium hospitalitatis et eleemosyne, sicut mea interest, administrare non possem. Nunc autem res ipsas, quantule erant, passim inimici diripiunt. Additur his malis incendium Ecclesie nostre  . Quoniam cum unde restaurem, sicut decet, non habeo, mihi quoque necessarios sumptus indulgeri detrecto. His itaque et pluribus aliis difficultatibus circumuentus, quas uel pudoris lex uel breuitatis enumerare uetat, multa mecum agito; non ut erumnas in hac uita euadere coner, quod est impossible, sed ut aliquo  labore quamuis arduo ualeam restaurande Ecclesie opem ferre. Huius uero consultationis mee finem tibi domino meo reuelatum iri disposui, cum Deus dederit tui opportunitatem alloquii. ualete perenniter.



EPISTOLA LuIII [olim CI]. Anno 1020.


Glorioso duci Aquitanorum GUILLIELMO FULBERTUS episcopus orationis suffragium.

De forma fidelitatis aliquid scribere monitus, hec uobis que sequuntur breuiter ex librorum auctoritate notaui. Qui domino suo fidelitatem iurat, ista sex in memoria semper habere debet: Incolume, tutum,  honestum, utile, facile, possibile. Incolume, uidelicet, ne sit domino in damnum de corpore suo. Tutum, ne sit ei in damnum de secreto suo, uel de munitionibus per quas tutus esse potest. Honestum, ne sit ei in damnum de sua iustitia, uel de aliis causis que ad honestatem eius pertinere uidentur. Utile, ne sit ei in damnum de suis possessionibus. Facile uel possibile, ne id bonum, quod dominus suus leuiter facere poterat, faciat ei difficile: neue id, quod possibile erat, reddat ei impossibile. Ut autem fidelis hec nocumenta caueat, iustum est, sed non  ideo sacramentum meretur, non enim sufficit abstinere a malo, nisi fiat quod bonum est.

Restat ergo, ut in eisdem sex supradictis consilium et auxilium domino suo fideliter prestet, si beneficio dignus uideri uult, et saluus esse de fidelitate quam iurauit. Dominus quoque fideli suo in his omnibus uicem reddere debet. Quod si non fecerit, merito censebitur malefidus: sicut ille, si in eorum preuaricatione uel faciendo uel consentiendo deprehensus fuerit, perfidus et periurus. Scripsissem uobis latius, si occupatus non essem cum aliis multis, tum etiam restauratione ciuitatis et Ecclesie nostre que tota nuper horrendo incendio conflagrauit. Quo damno etsi aliquantisper non moueri non possumus, spe tamen diuini atque uestri solatii  respiramus.



EPISTOLA LIX [olim XuI]. 


Piissimo duci Aquitanorum GUILLELMO FULBERTUS humilis episcopus.

Non est mirum, serenissime princeps, si quid moueris animo contra me, de hoc quod sapientissimo ac sanctissimo Patri nostro Hilario tibique debita seruitia non rependo. Magnam enim honorificentiam exhibuisti, largosque dedisti munificentie fructus, pro quibus nichil presentis emolumenti recepisse uideris. Sed est quod te reconfortare plurimum potest, hoc uidelicet quod tuas gazas in ecclesie Beate Marie restaurationem expensas, non solum integras, uerumetiam multiplicatas ab ipsa recipies.  Ex parte uero mea, quamuis perexilis portio mercedis estimari possit, tamen quidquid sum et possum tuum est. Si autem de malitia seculi orte difficultates meum iter impediunt, ut frequentare non possim, et dilationes meas exspectare tedet, fac, benignissime atque dilectissime princeps, de illa dignitate quam mihi commiseras, quidquid anime tue beneplacitum fuerit, certo sciens quod ea causa beneuolentiam meam erga te nunquam senties imminutam. Cetera quedam, que scribere nolui, legato uestro, domino uidelicet Raimone referente cognosces. uale.



EPISTOLA LX [olim XuIII]. 


 Claro suo HILDEGARIO FULBERTUS humilis episcopus.

Scio te, fili, meum desiderare aduentum, sed retardant templi restauratio, mandata regis, predonum instantia, messiue ferie, Lemouicensis episcopi cause pacande difficultas, uia scrupulosa. Aegre fero moras meas, satiusque mihi fuisset rem S. patris Hilarii non suscepisse curandam, quam tali modo tractare. Sed hac consolatione respiro, quia quod potes, uice mea facis. Precor ergo ut propositum urgeas strenue tam in spiritualibus quam in singularibus agens. Si Robertum prepositum indiligenter  uillicari nosti, fer causam ad notitiam ducis nostri , ut eius arbitratu uel corrigatur uel mutetur. Saluta charos nostros R. Hu. Dur. et alios tam clericos quam laicos. Frater Thedoldus obiit, frater Ebrardus monachus euasit scholarum ferulam, et cancellarii tabulas tibi seruo, bona parans, meliora deuouens; tu quoque, pro nobis orans, feliciter uale.



EPISTOLA LXI [olim XXXuII]. 


Dilectissimo patri et cepiscopo suo GUIDONI FULB. orationis suffragium.

Rogamus caritatem uestram pro his seruis Ecclesie nostre qui sub uestra potestate degunt, ut eis patrocinari dignemini, et ut nobis constituatis terminum  post octauas beati Martini, quando et ubi nostri legati possint occurrere uobis, ad definiendam causam eorum, que propter obitum antecessoris uestri [Rodulfi] indefinita remansit Rogamus etiam ne nobis scripto significare grauemini, cur Syluanectis non fuerit sacratio uestra. uale.



EPISTOLA LXII [olim XXXuIII]. 


Egregie dilecto cepiscopo suo GUIDONI, FULBERTUS.

Amor iustitie, qui tuam, pater, animam imbuit a natiuitate, fecit eam inoffensam, et ab excessibus cautam. Cuius rei fidem cum ex aliorum dictis, tum ex litteris tuis euidenter accepi. Sed ab ordinatione Ebali Remensis archiepiscopi non ualde tibi metuendum puto esse, si est, ut dicitur, ab infantia Christianus,  sano sensu sacris litteris eruditus, sobrius, castus, amator pacis et dilectionis, nullo crimine, nulla infamie nota turbatus, tandemque a clero et populo sue ciuitatis electus. Magni etenim uiri, ut optime nosti, Ambrosius Mediolanensis et Germanus Antissiodorensis, aliique nonnulli, quia tales in laico habitu exstiterunt, subito nobis sancti presules exierunt. Domnus uero papa, cuius animaduersionem te reuereri significasti, non est quod tibi merito debeat succensere, si te grauiter collapse sancte Remensi Ecclesie aliquam spem resurrectionis audierit prouidisse. uale in perpetuum memor mei uere fidelis tui. Illi quoque ualeant, qui tuam memoriam mihi commendauerunt.



EPISTOLA LXIII [olim LXXIX]. .


FULBERTUS episcoporum humillimus HILDEGARIO suo salutem.

Absentia tua sepe commemorat quam necessarius eras presens. Sed hoc me consolor quod obsequia tibi delegauerim, qui sis dignus recipere, et utrumque remunerare paratus. Spero enim ut mihi quoque de tuis benemeritis, si qua Deo dante fuerint, aliqua tecum mercedis portiuncula cedat. Opitulabor itaque ad bene promerendum ex animo. Sed ueniendi ad uos diem statuere dubito, quia et ibi uictualia mihi puto deesse, et in mea diecesi multis occupor. Fac tu interim quod te facere opto et credo: lectioni, orationi, et eruditioni fratrum operam  tuam cum alacritate diuide, anime simul et corporis curam gerens; ne propter secundi lassitudinem prime uigor euanescat. De re sancti patris Hilarii et nostra fideliter disponenda scio te non indigere monitis, dummodo fures caueas. uestes et cetera ornamenta ecclesie, que lauari uolunt, procura, ut festa paschalia suo candore uenustent. Laurus nostra et totum pomarium gaudeant suo cultu. uinitorem quoque et agricolam te esse memineris. De uario numero psalmorum qui adiiciuntur a quibusdam in tempore ieiunii per singulas horas canonicas, in fine, post orationem Dominicam et capitula que sequuntur, regulam non inuenio. Psalmi quidem meo arbitratu superflui essent, nisi eos tutaret psalmistarum deuotio. Finitis autem capitulis, post orationem  Dominicam, ubi dicitur: Domine, exaudi orationem meam, statim esset subdenda oratio, que ex libro Sacramentario recitatur. Patere tamen Ecclesiam retinere suum usum ad presens. De significatione clericalis ornatus Amalaricus sic breuiter: Desideramus recapitulare omnem armatum clericorum. Caput clerici in superiore parte discoopertum. Mens est, ubi est Dei imago. In inferiore parte circumdatum capillis, quasi aliquibus de presenti necessitate. Amictus est castigatio uocis. Alba ceterorum inferiorum sensuum, presidente magistra ratione, et interius per disciplinam continentie constringente, quasi quodam cingulo, uoluptatem carnis. Calceamenta, prohibitio pedum ad malum festinare. Sandalia ornatus ad iter predicatoris, qui celestia  non debet abscondere neque terrenis inhiare. Secunda tunica, opera mentis sunt. Casula, opera corporis pia. Stola iugum Christi, quod est Euangelium. Dalmatica diaconi, id est ministri, cura proximorum est. Sudarium pie et munde cogitationes, quibus detergimus molestias animi ex infirmitate corporis. Pallium archiepiscopale torques deuotissime predicationis, et in ueteri Testamento et in Nouo. Hactenus Amalarius. Mitto tibi Cyprianum, Porphyrium, et uitas Patrum cum psalterio, ut petisti. Moneo etiam ut cum Donatum construxeris, nichil admisceas inepte leuitatis, ut sit causa ioci, sed omnia seria. Spectaculum enim factus es, caue. uide etiam ne tue assecle medialis nuditate laborent. Saluta mihi fratres  nostros in Domino, et tute uale. Presbytero benedicenti os non alligabis, nisi ex precepto episcopi sui; quod oblitus fueram: prohibetur tamen Agathensi canone.



EPISTOLA LXIu [olim LXXX]. 


FULBERTUS humilis episcopus fratri HILDEGARIO.

Dic carissimo nobis principi Guilielmo perpetuam felicitatem cum orationibus, ex parte nostra, et totius cleri ac populi nostri, propter eleemosynam quam misit ad restaurationem ecclesie nostre. Deinde uero nos predicasse publice, sicut ipse mandauit, uirtutem Dei per meritum sancti Ioannis ostensam in districtione Gausberti, cum exsultatione et gaudio omnium qui audierunt. Monuisse quoque  Bituricensem archiepiscopum per quemdam monachum suum, ut sese pacare non negligat cum ipso domino Guillelmo et episcopis eius, priusquam sibi exinde scandalum oriatur. Tibi etiam misisse sibi exponendas sententias Bacarii, Bede, et Rabani, de fine Salomonis, unde fecerat questionem. Sed et de prebenda que uacat, sicut et de omni bono, uoluntati eius me prebere consensum. Preterea scias me, propter te, magistro S. ueniam indulsisse. Ceterum Tigrinus submonebat, ut mitterem uobis aliquem procuratorem ad colligendas fruges; sed ego totum hoc cure tue committo, te exercitans illum probans. Adiutorem scholarum nolo tibi mittere, qui nondum assecutus sit maturitatem etatis et grauitatem morum. Utere interim clientele tue  qualicunque subsidio, donec causam communi consilio pertractemus. uale.



EPISTOLA LXu (olim LXXXI]. 

Cum audio te facere quod debes, letor, quamuis trepidem de futuris. Unde summam bonitatem deprecans, ut te dignetur regere, te quoque moneo ut habenis preceptorum eius obtemperare memineris. Iterum dico uale. Bacarii insertam inuenies sententiam. Bede et Rabani quorum tamen trium sententias hic quoque subnotare non piguit. Bacarius ait: »Salomon ille mirabilis, qui meruit astrui Domino, sapientie copulari, in alienigenarum mulierum incurrit amplexus, et in uinculo libidinis  laqueatus etiam sacrilegii errore se polluit, quando simulacrum Chamos Moabitarum idoli fabricauit. Sed quia per prophetam culpam erroris agnouit, nunquid misericordie celestis est extorris? At forsitan dicas: Nusquam eum in canone lego penituisse, neque misericordiam consecutum. Non ambigo, frater, de penitentia eius, que non inscribitur publicis legibus. Et fortasse ideo acceptabilior iudicatur, quia non ad faciem populi, sed in secreto conscientie Domino teste penituit. ueniam autem ex hoc consecutum esse agnoscimus, quia cum solutus fuisset a corpore, sepultum illum inter regum Isrelitarum corpora Scriptura commemorat: quod tamen alibi peccatoribus regibus abnegatum esse cognoscimus, qui usque in finem uite sue in propositi  peruersitate manserunt; et ideo quia inter reges iustos meruit sepeliri, non fuit alienus a uenia. ueniam autem ipsam sine penitentia non potuit promereri.« Beda in opusculo super lib. Regum capitulo XXXIX, premissis paucis, ait: »Ubi hoc quoque, ni fallor, palam ostenditur, quod utinam non ostenderetur! quia uidelicet Salomon de commisso idololatrie scelere nunquam perfecte penituit. Nam si fructus penitentie dignos faceret, satageret ante omnia ut idola que edificauerat de ciuitate sancta tollerentur, et non in scandalum stultorum que ipse cum fuisset sapiens erronee fecerat quasi sapienter ac recte facta relinqueret.« Rabanus sic sub persona Isidori in expositione eiusdem libri: »Iam porro de aliis operibus Salomonis quid dicam,  quem uehementer arguit sancta Scriptura et damnat, nichilque de penitentia eius uel in eum indulgentie Domini omnino commemorat. Nec prorsus occurrit quod saltem in allegoria bene significet, hec est flenda submersio.«



EPISTOLA LXuI [olim LXXXII]. (Circa an. eumd.


FULBERTUS humilis episcopus H. suo salutem.

Diu sustinui sperans te esse uenturum, ut dixeras. Unde iam nimia dilatione commotus arguo apud te solum. Cur enim te mendacem mihi et ingratum exhibuisti, cum tibi dulce esse debuisset paratos si qui forent de uenatione tua cibos te patri inferre, ut aliquam benedictionem merereris accipere. Noli iam morari diutius, si gaudere uis de humili gratia  nostra. uale et ueni, aut rescribe mihi quid pro certo sperare debeam de te.



EPISTOLA LXuII [olim LXXXIII]. 


Benignissimo atque dilectissimo domino suo ROBERTO, FULBERTUS Dei gratia Carnotensium sacerdos.

Cognita benigna uoluntate uestra consilioque prudentie uestre comperto, quia sanum est, ut solet, uoluntati obsequor, consilio acquiesco, et iter institutum  ad presens omittens, in tempus a uobis constitutum differo peragendum, si annuerit Deus. Si ergo de iustitia, de pace, de statu regni, de honore  Ecclesie uultis agere, ecce habetis me paruum satellitem pro uiribus opitulari paratum. uale.



EPISTOLA LXIX [olim XCuII]. 


Nobilissimo regi Danomarchie CNUTO, FULBERTUS Dei gratia Carnotensium episcopus cum suis clericis et monachis orationis suffragium.

Quando munus tuum nobis oblatum uidimus, sagacitatem tuam et religionem pariter admirati sumus: sagacitatem quidem, quod homo nostre lingue  ignarus longoque a nobis terre marisque interuallo diuisus, non solum ea que circa te sunt strenue capessas, sed etiam ea que circa nos diligenter inquiras; religionem uero, cum te, quem paganorum  principem audieramus, non modo Christianum, uerum etiam erga ecclesias atque Dei seruos benignissimum largitorem agnoscimus. Unde gratias agentes Regi regum, ex cuius dispositione talia descendunt, rogamus ut ipse regnum tuum in uobis prosperari faciat, et animam tuam a peccatis absoluat per eternum et consubstantialem sibi unigenitum Christum Dominum nostrum in unitate Spiritus sancti. Amen. uale, memor nostri, non immemor tui.



EPISTOLA LXX [olim XCuIII]. 


Nobili comiti S., FULBERT. Dei gratia Carnotens. episcopus, fideles orationes.

 Si in eligendo uestre ciuitatis episcopo regulariter ageretis, suffragium nostre humilitatis non deforet iuxta modum rationis. Nunc autem palatinus aut publicus rumor est, quod ille clericus quem eligere uultis, fauorem uestrum sit aucupatus promissionum sibilis et pecunie uisco. Dicunt etiam quod sine iussu regis, et consensu episcoporum comprouincialium, edes et rem episcopalem inuaserit. Que si sint uera, non sunt regularia: nec me uel uobis, uel aliis contra ius et fas opitulari oportet. ualete.



EPISTOLA LXXI [olim CII]. 


Clarissimo duci Aquitanorum GUILLELMO FULBERTUS episcopus, utile et honestum.

Gauderem, dilectissime princeps, ad dedicationem uestram deuotus occurrere, nisi me Ecclesie nostre nullo modo negligenda necessitas detineret. Gratia namque Dei cum adiutorio uestro cryptas nostras peruoluimus, easque priusquam hiemalis inclementia ledat cooperire satagimus. uolo autem uos scire, quod littere, quas priores episcopo Azelino misistis, regi relate sunt: qui etiam ualde contristatus est de sua uilitate, quam ibi scriptam inuenit. Fecissetque Bituricensis episcopus iuxta  consilium nostrum, ut ait, de Lemouicensi episcopo, nisi eum regulariter ire formido detineret. Sed quia rex proximo rugitu, ut dicitur, uenire habet in siluam Legium [. 


Dilectissimo semperque diligendo domino et duci Aquitanorum GUILLELMO, FULBERTUS Carnotensium humilis episcopus, in hac uita se et sua  omnia, in altera gaudia sempiterna.

Doleo, uir optime, quod nuper in conuentu regis atque nostro loquendi tecum opportunitatem non habui, non de seculari negotio, sed de loco sancti Patris Hilarii, cuius rectores nos esse bonitas tua uoluit, sed huius temporis malitia non permittit. Mando itaque tibi, et precor absens id quod tunc presens intimare uolebam, uidelicet, ut secundum beneplacitum cordis tui constituas tibi alium thesaurarium et capitiarium de bonis clericis qui sunt in tua uicinia, quos uia longa et periculosa non disturbet ab officio, sicut me et meos hactenus disturbauit. Nec me putes, obsecro, ita prauum, ut propter hoc tibi uidear minus esse fidelis. Agnosco enim me perpetuum debitorem esse fidelitatis anime tue  et corpori, propter benignitatem quam mihi immerito exhibuisti Unde certo scias, quia si tibi aut populo tuo mei ministerii necessitas immineret, et hoc mihi mandare dignum duceres, subuenirem tibi Deo duce, si non possem aliter, uel in habitu pauperis peregrini. Precor autem bonitatem tuam, ut Raimoni releuare digneris damnum quod pertulit in seruitio nostro. uale nunc et semper, piissime atque benignissime: ego uero nunquam obliuiscar te.



EPISTOLA LXXIII [olim CIu]. 


Nobilissimo ac piissimo duci Aquitanorum GUILLIELMO, FULBERTUS Dei gratia Carnotensium episcopus, salutem et orationum fidelia.

uestram, optime princeps, erga me beneuolentiam expertus sum, cunctis amicorum meorum beneuolentiis affectu mihi dulciorem, effectu quoque utiliorem. Nam alii quidem amici mei uix parem aliquando meritis meis uicem rependunt. uobis autem me licet immerentem gratuitis beneficiis accumulare mira caritatis abundantia placet. Iam fere tertio anno preterito quod sic agitis, erubescerem munera uestra gratis suscepisse. Incertus essem Dominum  Iesum Christum et sanctam Mariam genitricem eius, in cuius officio expensa sunt, mercedem uobis reddituros. Preterea non defuit mihi animus uos adeundi, et in uestra regione uobis obsequendi. Sed multe cause difficultatis obstiterunt. Ob quod gerendum pro certo noueritis cuncta me difficilia postpositurum, si quoquomodo fuerit possibile. Hec dicens releuare cupio mirabilem affectus uestri erga me dulcedinem, in cuius litteris nuper legi quod gauderetis me superstitem esse in regionibus nostris, quasi sperantes unquam in uestris me uidere. Unde Auctori totius boni supplico, ut et uos in hac uita longum tempus superesse faciat, et me uobiscum superstitem adhuc beato Hilario uobisque deseruire concedat. Fratrem Hildegarium, uestrum et  nostrum fidelem, rogastis nos uobis remittere: sed deplorat, quasi iam diu nostri pectoris mamillas non suxerit. Quibus aliquandiu refici serenitatem uestram humiliter postulat, ut aspiratione dulciori uobis ac uestris postmodum complaceat. ualeatis feliciter cum omnibus uestris.



EPISTOLA LXXIu [olim XXX] 


Sacro Senonensium archipresuli LEUTHERICO, FULBERTUS Dei gratia Carnotensium episcopus, uirtutem sue dignitatis excellentie competentem.

Odalricum Aurelianensem ego quidem ad episcopatum non elegi, sicut uobis dictum est, sed a clero  et populo sue ciuitatis electum sacraui presbyterum. Quod eum Romam ire uelle audistis, et ibi creari episcopum, dissuasi uestri honoris gratia. Sed et ipse gratanter dissuadenti paruit, suggerentibus fidelibus suis, Rodulpho scilicet et Herfrido. Multis occupatus, pauca rescribere cogor. Saluto uos quantum possum in Domino, paternitati uestre deuotus suffraganeus.



EPISTOLA LXXu [olim XXXI]. 


Patri ac primati suo LEUTHERICO, FULBERTUS episcopus.

Gratias ago uigilantie tue, que mee simplicitati premonitorium facit. uere enim indigeo premoneri de multis propter mee indiscretionis seu negligentie morbum. uerum in hac causa qua de nunc agis, id est, ne quibuslibet episcopandis cito manus imponam, opus non esse arbitror monitore. Nam et si tu in isto negotio, consilio meo, ut decuerat, hactenus uti uoluisses, et ordo noster et tua res aliter processisset. Sed omitto preterita: de futuris plurimum bone spei capio ex eo quod nunc cum sanctis uiris ac sapientibus agis, Patrem nostrum Odilonem  loquor  et asseclas eius. Consilio enim illorum spero te non solum anime periculum euadere, sed etiam huius uite gloriam et honorem posse recuperare. uale memor mei tibi in omnibus bonis obedire et opitulari parati.



EPISTOLA LXXuI [olim XXXII]. 


uenerabili Senonensium archiepiscopo LEUTHERICO, FULBERTUS Dei gratia Carnotensium humilis episcopus, orationis suffragium.

uides, Pater, et audis quanta bellorum incendia nostris in partibus exardescunt. Unde periculosum esse timeo, nos ad metas destinate synodi conuenire. Quid autem super hoc tue prouidentie uideatur, cito mihi remanda.



EPISTOLA LXXuII [olim XXXIII]. 


uenerabili Senonensium archiepiscopo LEUTHERICO, FULBERTUS Carnotensium humilis episcopus a summo Domino, Euge, bone serue.

Placuit excellentie uestre sciscitari a nobis quid agendum sit de quodam uiro, qui filium suum tenendo ad confirmationem factus est de patre patrinus, uidelicet utrum ab uxore sua matre eiusdem pueri sit separandus, an non. Nos uero quod sancti Patres de tali causa statuerunt, id censemus esse tenendum. Inuenitur ergo statutum in concilio Leptinensi, cap. 7, sub Zacaria papa sub principe Carolo Magno hoc modo: Si quis filiastrum aut filiastram suam ante episcopum ad confirmationem tenuerit,  separetur ab uxore, et alteram non accipiat. Simili modo et mulier alterum non accipiat. Item in eodem: Nullus proprium filium uel filiam de fonte baptismatis suscipiat, nec filiolam nec commatrem ducat uxorem, nec illam cuius filium uel filiam ad confirmationem tenuerit. Ubi autem factum fuerit, separentur. Credo ista tibi sufficere, pauca sapienti. uale.



EPISTOLA LXXuIII [olim XCu]. 


Roberti regis Francorum ad Gauslinum Bituricensem archiepiscopum.





EPISTOLA LXXIX [olim XCuI]. 


Gauzlini Bituricensis archiepiscopi ad Robertum Francorum regem.





EPISTOLA LXXX [olim XCuII]. 


Pio regi ROBERTO, FULBERTUS humilis episcopus,  omnia fidelia.

Sacra uestra monitus sum inquirere festinanter, et scribere uobis, si qua historia sanguinem pluisse referat, et si factum fuit, quid futurum portenderit. Liuium, ualerium, Orosium, et plures alios huius rei relatores inueni, de quibus ad presens solum Gregorium Turonensem episcopum testem esse productum sufficiat, propter auctoritatem religionis sue. Ait ergo Gregorius idem in sexto lib. Historiarum, cap. 14: »Anno septimo regni Childeberti regis, qui erat Chilperici et Guntrani 21, mense Ianuario, pluuie, coruscationes, atque tonitrua grauia fuerant: flores in arboribus ostensi sunt: stella, quam cometem superius nominaui, apparuit, ut in circuitu eius magna nigredo esset, et illa tanquam si intra  foramen aliquod posita, ita inter tenebras relucebat scintillans, spargensque comas. Prodibat autem ex ea radius mire magnitudinis, qui tanquam fumus magnus incendii apparebat a longe. uisa est ad partem occidentis in hora noctis prima. In die autem sancto Pasche apud Suessionis ciuitatem celum ardere uisum est, ita ut duo apparerent incendia; et unum erat maius, aliud uero minus. Post duarum uero horarum spatium coniuncta sunt simul, factaque in pharum magnum euanuerunt. In Parisiaco uero termino uerus sanguis ex nube defluxit, et super uestimenta multorum hominum cecidit, et ita tabe maculauit, ut ipsi propria indumenta horrentes abnuerent. Tribus enim locis in termino ciuitatis  illius hoc prodigium apparuit. In Siluanectensi uero territorio hominis cuiusdam domus, cum ille mane surgeret, sanguine respersa ab intus apparuit. Magna autem eo anno lues in populo fuit. ualetudines uero uarie, meline, cum pustulis et uesicis, multum populum affecerunt morte. Multi tamen adhibentes  studium euaserunt. Andiuimus autem eo anno in Narbonensem urbem inguinarium morbum grauiter deseuisse, ita ut nullum esset spatium uite, cum homo correptus fuisset ab eo.« Hactenus Gregorius Turonensis. Liquet igitur ex hac et ex supra memoratorum historiis, quod pluuia sanguinis publicam stragem futuram esse portendat. Quod autem nuper huiusmodi cruorem in quadam parte regni uestri pluisse audistis, et quod ille cruor ubi supra petram uel super carnem hominis ceciderat, ablui non poterat, ubi autem super lignum ceciderat, facile abluebatur, per hoc tria hominum genera significata esse uidentur: per lapidem impii, per carnem fornicarii, per lignum uero quod neque durum est ut lapis, neque molle ut caro, illi qui neque impii  sunt neque fornicarii. Cum ergo uenerit super illam gentem, cui portenditur, gladius, siue pestilentia designata per sanguinem, si antea duri aut molles fuerint mutati in melius, non morientur perpetualiter in sanguine suo. Medii uero per angustiam mortis uel aliter poterunt liberari pro arbitrio secretissimi atque prestantissimi Iudicis. uale, piissime rex.



EPISTOLA LXXXI [olim XIII]. 


Domino suo ROBERTO regi benignissimo, FULBERTUS humilis sacerdos in perpetuum uigere.

Sacram maiestatis uestre nuperrime suscepi monentem me uI Kal. August. uestro et Henrici interesse  colloquio  , non solum uestri obsequii, sed et nostre commoditatis causa. Unde suppliciter uobis pro tanta erga me pietatis affectione gratulans rescribo, me iam diu infirmatum, egritudinem hoc tempore maxime reuereri, longum iter aggredi non audere, successu uero temporis opportunioris, annuente Deo, libenter uos eo, siue alias comitaturum esse, quanquam ad presens si ualetudo non obsisteret, longe tamen ante premoneri me tanti itineris oporteret. ualete feliciter.



EPISTOLA LXXXII [olim XLuIII]. 


uenerabili Turonensium archipresuli ARNULFO, FULBERTUS  humilis episcopus, semper agere prudenter ac simpliciter.

 Et nunc quidem gratia Dei sic agitis, cum licet non inconsulti fratrum tamen consilia captatis. Respondemus itaque uobis, quia si pallium requisistis a Romano pontifice, et ipse uobis illud sine causa legitima denegauit, propter hoc non est opus  dimittere ministerium uestrum, ut si uestra tarditate nondum est requisitum, cantela est exspectare donec requiratur, ne uos ex improuiso presumptionis arguere possit. Continentur enim quedam reuerenda nobis in priuilegiis Romane Ecclesie, que propter negligentiam nostram non facile inueniuntur in armariis nostris. ualete.



EPISTOLA LXXXIII [olim Xu]. 


Fulconis Andegauorum comitis ad Robertum regem.





EPISTOLA LXXXIu [olim XXII.]. 


Domino sancto et uniuersali pape IOANNI, FULBERTUS Carnotensium humilis episcopus, orationum fidelia.

 Gratias omnipotenti Deo, qui more benignitatis sue tuam, Pater, humilitatem respexit, et summo ut decebat dignitatis apice sublimauit. Proinde totus mundus ad te conuertit oculos, teque unum omnes beatissimum predicant, contemplantur altitudinem tuam sancti uiri, et gaudent quod eis similitudine omnium uirtutum alludis. Respiciunt persecutores Ecclesie, districtionis tue baculum formidantes. Suspiciunt ii qui flagellantur ab impiis, et respirant: sperantes adhuc restare sibi consolationis remedium. De quorum numero sum ego magne et preclare Ecclesie pusillus episcopus, qui tibi, Pater, de angustiis meis querimoniam scribens, auxilium tue pietatis imploro. Est enim quidam comes malefactor nomine Rodulphus, nimium uicinus nobis, qui res  Ecclesie nostre per iniustam occasionem inuasit, unum de clericis nostris suis manibus interfecit, duos alios captos sacramentis illigauit. Et de his omnibus appellatus in curia regis, et coram plena ecclesia sepe uocatus, non propter hominem nec propter Deum ad iustitiam uenire dignatus, a nobis tandem excommunicatus est. Nunc uero ad limina sancti Petri contendit, tanquam ibi possit accipere de peccatis absolutionem, unde uenire non uult ad emendationem. Unde rogamus te, dilectissime Pater, cui totius Ecclesie cura commissa est, ut eum de sanguine atque iniuria filiorum tuorum ita arguere et castigare memineris, sicut meritum esse tua prouidentia  nouit. Nec tua sanctitas iniuste in communionem recipiat, quem diuina auctoritas sicut ethnicum alienat. uale, bone pastor, et uigila super nos, ne per incuriam tuam grex Domini detrimentum sustineat.



EPISTOLA LXXXu [olim XCIu]. 


Dilectissimo domino suo regi ROBERTO, FULBERTUS humilis episcopus, omnia decentia regem.

Dignum est scire te negotia regni tui. Nouerit ergo prudentia tua, quod Guillelmus de Bellissimo , ultus perfidiam filii sui, coniecit eum in carcerem, unde non egredietur, ut ait, sine consilio nostro. Mandat autem se esse paratum ad facienda que mandasti per Hildradum monachum.  Ceterum ut a tue sanctitatis presentia me rediisse cognouit comes Odo, qui tunc Turonis agebat, mandauit ut post duos dies Blesis sibi occurrerem, ad audiendum quid dicerent legati Romanorum. Sed quoniam id mea parum intererat, ualetudine quoque prohibente, non parui. Mandat autem et obnixe precatur maiestatem tuam ipse comes, ne te properanter ingeras in suum nocumentum, sed mittas ad eum Milonem de Caprosis , qui tibi referat uerba Romanorum, et Guillelmi ducis Aquitanorum, et sua. uale.



EPISTOLA LXXXuI [olim XX]. 


uenerabili uiro et consacerdoti suo FRANCONI FULBERTUS ea que sunt uere pacis.

 Tu, frater dilectissime, ex abundantia caritatis honore me nimio ac sapientie laude dignaris; ego uero meam personam humilem uirtutisque inopem, sicut est, uideo et agnosco. uerum utcunque se habeat pusillitas mea, hoc tamen nefas inhumanitatis admittere nec uelle nec posse me fateor, ut te de erumnis sancte Ecclesie sine compassione zeloque iustitie audiam querelantem. At quia compassio ubi corde concepta est, mox consolationem edere gliscit, et plagam ultionis infligere zelus, nosque tamen ad primum quam ad secundum proniores esse oportet, ego quoque priusquam zelum in tuos hostes exerceam, consolatoria te ratione conuenio. Rogo  itaque, frater, ne ui molestiarum impulsus indiscretius irascaris. Ne forte ad impatientiam, inde ad arma prorumpas, et cum gladium alienum usurpaueris, tuum facias non timeri. Rogo iterum ne fias ob multam iniuriam tristis, turbulentus et anxius, sed delectare semper in Domino, et dabit tibi petitiones cordis tui. Usumfructum uero altarium, quem tui antecessores laicis tradiderunt, te alendis debilibus publica uoce destinare suadeo: tum ne quis illis inde fraudet aliquid, interminari; et si qui in hanc fraudem irruperint, sicut fures sacrorum et occisores pauperum anathemate condemnari. Ne uerearis, queso, homines innocenter offendere propter Dominum, ut sis eo dignus. Si Deus pro te, quis contra te? Est enim pro te semper in sua causa Deus, est etiam  tecum, ut ait: Ecce ego uobiscum sum omnibus diebus usque ad consummationem seculi . Quid ergo times defendere Dei causam, cum ipse tecum sit ad cooperandum pro te, sit ad tutandum? Confortare itaque, frater, in Domino, et in potentia uirtutis eius: confortare, inquam, confide et gaude, exsulta et tripudia, et alacri animo ad certamen eius prolude, cum propheta dicendo: Congratulamini, populi, et uincimini, accingimini uos, inite consilium et dissipabitur: loquimini uerbum et non fiet, quia uobis cum Dominus . Et quia certo scio communem Dominum tibi in sua causa esse patrocinaturum, me quoque seruulum eius non defuturum esse polliceor, siue ad cercendum manus persequentium,  siue ad ora contradicentium obstruenda. Ad summum autem securum te requiescere iubeo inter medios cleros, quandiu te audiero persecutoribus Ecclesie non cedentem. Gualerannum uero, ut petisti, conueniam; et causa discussa, quid inde sentiam, uel quid te facere oporteat, aut uerbis aut litteris innotescam. uale.



EPISTOLA LXXXuII [olim XLII]. 


Patri et cepiscopo FRANCONI, FULBERTUS episcopus.

Gualeranno misi litteras huiusmodi: Fulbertus episcopus Gualeranno plus honoris quam sit meritus. Rogo, frater, et moneo, ut emendes culpas quas habes contra Dominum, et me, et Parisiorum episcopum, qui complanctum facit de te. Quod si non feceris ante  mediam Quadragesimam, abinde faciemus de te sicut de homine qui grauiter peccat, et non uult emendari. Si ergo Gualerannus se non iustificauerit uobis ante terminum prescriptum, tunc facite de illo ministerium uestrum. uale quamplurimum.



EPISTOLA LXXXuIII [olim XLIII]. 


FULBERTUS Dei gratia Carnotensis episcopus, uenerabilem Patrem et cepiscopum suum F. cum uenerit Dominus inuenerit uigilantem.

Commonitus a legato uestro Gualerannus de iustitia prosequenda in diem et locum destinatum a uobis respondit se esse premonitum ab Odone comite sub nomine sacramenti de facienda expeditione contra Fulconem circa eumdem diem. uerum infra octo  dies ex quo illa expeditio uel facta erit uel omissa, uenturum se esse ad iustitiam pollicetur. Sed quando ille promissionis sue adimplende terminum fixum non statuit, et multe cause protelationis incidere possunt, uel certe que nobis conueniendi adimant facultatem, suademus, si honeste fieri possit, per uestros necessarios rem accelerare, et uestrum uobis casatum firmiter alligare. Nescitis enim quid fortuna parturiat. ualete.



EPISTOLA LXXXIX [olim XLIu]. 


Sancto et sapienti uiro G. abbati et archiepiscopo, F. humilis episcopus, uere dilectionis affectum.

Nouerit prudentia uestra, sancte Pater, quod dominus T. abbas discedens tristitiam nobis reliquit  et lacrymas: non quod innocentiam eius, si esset, nequiremus facere tutam, sed quia culpam nec purgare nec tegere poteramus. Unde si uestro ducatu quasi ad examinationem uenire affectat cum periculo sui gradus, et communi dedecore sacerdotum, conatus eius inefficaces sagaci ratione compescere uos oportet, seruantes illud apostolicum: Si preoccupatus fuerit homo in aliquo delicto, etc. 


Domino Patri et cepiscopo suo A., FULBERTUS, omnium expetendorum summa.

Gaudeo signis officii uestri curam habere monentibus,  quod me alloqui uultis, quod querimonie nostre finem facere, quod incesta connubia castigare. Sunt enim hec studiosi, iusti atque casti animi indicia. Et quia me his gerendis diem locumque statuere uoluistis, sit dies in X Kalend. Martii, locus Masingiaci. Quod si occurritis, Haimonem adducere mementote: alioquin resignate mihi tempestiue, ne frustra uiam tanti laboris ingrediar. ualete.



EPISTOLA XCI [olim LXXII]. 


FULBERTUS Dei gratia Carnotensium episcopus, RICHARDO abbati, et omnibus sancti Medardi monachis orationis suffragium.

Quandiu de uobis que de bonis et sapientibus  uiris audiuimus, gaudentes Domino gratias agebamus. At nunc sinistro rumore leti [f. lesi uel tacti] uestrum periculum formidamus. Dicuntur enim uestri domestici atrium et ecclesiam beati Medardi cruenta cede uiolasse. Dicitur de uobis quod in eadem uiolata ecclesia sine episcopali reconciliatione Deo sacrificare presumitis. Quod si uerum est, profecto presumptio ista et noua est, et nimia, et bonis omnibus insectanda. Quid enim mali est quod in sancta Ecclesia machinari incipitis? uultis dare partes laicorum presbyteris, presbyterorum laicis? Ubi uobis conceditur ecclesiam aut nouam dedicare, aut profanatam reconciliare? Sed nec oratorii quidem domum uobis edificare, nisi per episcopum licet. Positi namque estis omnino sub potestate ipsius, qui, ut  ait Hieronymus, potestatem habet peccantem monachum tradere Satane in interitum carnis. Sed ne parua auctoritate fretus hec dicere uidear, testem mihi allego magnam synodum Chalcedonensem duodetriginta episcoporum sub papa Leone sub Martiano principe celebratam, in qua Eutyches abbas Constantinopolitanus condemnatus est. In qua etiam de supradictis causis sancitum est: Placuit neminem aut edificare, aut constituere monasterii domum sine conscientia ipsius ciuitatis episcopi: eos uero qui per singulas ciuitates seu possessiones in monasteriis sunt, subiectos esse debere episcopo, et quieti operam dare, atque obseruare ieiunia et orationes in locis in quibus semel Deo se deuouerunt permanentes: et neque communicare, ecclesiasticas seculares  aliquas attrectare actiones, relinquentes propria monasteria, nisi forte iubeantur propter urgentes necessitates ab ipsius ciuitatis episcopo. Item in eadem: Iubemus monasteriis aut martyriis constitutis, ut in potestate sint eius qui in ea est ciuitate episcopus secundum traditionem sanctorum Patrum, ne per presumptionem recedant a suo episcopo. Eos uero qui ausi fuerint rescindere huius modi institutionem, quocunque modo, uel si noluerint subiacere proprio episcopo: si quidem fuerint clerici personarum ordinatione subiaceant condemnationibus canonum: si uero laici uel monachi fuerint, communione priuentur. Poteram alia multa de legibus diuinis huic rationi firmamenta subnectere, sed breuem me scribere memini. Et, ut ait  Isidorus, sicut militi illa arma sufficiunt, que ferre ad tempus congruenter potest, sic nobis de multis sententiis pauce, prout tempus exegerit. Nunc uobis caritatiue uolo suadere ut sano consilio prebeatis assensum; ad subiectionem episcopi uestri simpliciter redeatis. De preterita culpa requiratis ueniam; de futura assumatis cautelam, ut et uobis fiat quies de obedientia, et nobis de uestra quiete letitia. Alioquin pro certo sciatis quia si, quod absit! in contumacia contra illum manseritis, in proximo conuentu episcoporum graue dispendium incurretis. ualete.



EPISTOLA XCII [olim. XCII]. 


Regi sacerdos, domino fidelis, ROBERTO FULBERTUS.

 Ut uobis proximo Sabbato Turonis occurrerem, quia sero commonitorium accepi, non parui. Si que alie cause sunt tacentur ad presens, quia minus uos tacite quam exposite ledunt. uale nunc et semper



EPISTOLA XCIII [olim XCuI]. 


Odonis comitis ad Robertum Francorum regem.





EPISTOLA XCIu [olim XCIX]. 


FULBERTUS Carnotensium humilis episcopus, FULCONI comiti salutem.

Doleo super te, nobilis homo, cum te audio errare et periclitari. Errare dico, quod cum debeas Deum  timere, sanctos honorare, Ecclesiam defendere, contemnis Deum, sanctos inhonoras, res Ecclesie inuadis et aufers: periclitari, quoniam qui talia agunt, non habent partem in regno Dei. Propter hec peccata monuit archiepiscopus Turonensis omnes episcopos nostros, et inter alios me pusillum, ut te excommunicaremus. Sed ego censui pium esse, ut te prius monerem: et deprecor, ut habeas misericordiam de anima tua, placans Deum. Iam enim prope est tuus finis. Festina igitur, queso, reconciliari Christo Saluatori nostro; quia non est salus homini nisi per ipsum. Tene in memoria uerbum hoc: Qui confitendo et penitendo finem facit peccatis suis, antequam moriatur, finem habebit in altero seculo pena ipsius; et qui peccatis mortalibus penitendo  non facit finem, pena ipsius erit sine fine. Euigila igitur propter temetipsum, sicut homo in proximo moriturus: et reconciliare Christo, ne moriaris apostolica auctoritate damnatus. uale et remanda mihi uelociter atque ueraciter uoluntatem tuam.



EPISTOLA XCu [olim C] 


FULBERTUS Dei gratia Carnotensium episcopus comiti FULCONI commonitorium salutis.

Tam horrendo facinore presentiam domini regis qui dedecorauere satellites, ut mundani iudices asserant capitale te quoque reum maiestatis, qui eis postea patrocinium tuum et receptacula prebuisti. Proinde rogabatur a multis, ut die sacro Pentecostes,  et te et illos excommunicaremus. Sed nos tue prouidentes saluti, trium hebdomadarum ab ipso die petiuimus inducias, ut litteris te conuenire possemus. Talem etiam a rege conditionem impetrauimus, si ueneris in iudicium, ut non super uitas, aut super membra, sed super facultates ultio reflectatur. Unde te commonemus, ut ante prescriptum terminum auctores tanti sceleris aut in iudicium adducas, aut propter honorem regis repudies: temetipsum deinde, sicut per abbatem sancti Albini promisisti, expurges, et humili satisfactione regis animum places. Quod si reos ipsos nec ad iustitiam ducere, nec propter seniorem tuum repudiare uolueris, Christianam communionem nobiscum ulterius non habebis. uigila ergo sicut pro temetipso, et  quid habeas animi cito mihi remanda. Optimam partem consilii det tibi Deus eligere.



EPISTOLA XCuI [olim XI]. 


uenerando Parisiorum antistiti FRANCONI, FULBERTUS Dei gratia Carnotensis episcopus, totius prosperitatis munus.

Laudunensem illam sacrilegam, res Ecclesie uestre diripientem, propter has causas excommunicare distulimus: Primo, quia defuit qui ipsi ferre auderet nostram excommunicationem. Deinde quia parum uobis aut nichil fortassis prodesset, si illa nesciens excommunicaretur in Ecclesia nostra. Tertio, quia exspectauimus ut in conuentu nostrorum comprouincialium episcoporum utilius hoc fieret. Quod etiam adhuc  spectandum uobis uidetur, si animi uestri serenitas acquiescat. De Lisiardo autem archidiacono uestro, quem scripsistis in uos superbum ac rebellem esse, non opus est nos consulere, cum optime nouerit prudentia uestra quid de huiusmodi lex diuina sentiat, neque nos oporteat quemquam absentem, et causa indiscussa, iudicare. uolumus autem uos scire quod Adeoldus noster de Nouigento, cui anathematis sententiam intentatis, propter querelam quam habent contra eum monachi sancti Dionysii, dicit se paratum esse ad iustificandum in audientia uestra, atque nostra. Proinde si litem hanc cito iustoque fine determinare uultis, constituite diem, quo uobis et monachis sancti Dionysii apud sanctum Arnulphum occurrere ualeamus, qui locus uobis ad conueniendum opportunior  esse uidetur. ualete.





EPISTOLA XCuII [olim. XXXIu]. 


LEUTHERICUS Senonensium archiepiscopus et FULBERTUS Carnotensium episcopus clero sancte Parisiensis Ecclesie temperantiam in prosperis, fortitudinem in aduersis, caritatem ubique.

Audiuimus, karissimi, famam iniuriarum quas patitur episcopus uester, et corde compatimur: uos quoque illas ita sentire credimus, sicut fideles filios, et bono capiti bene coherentia membra. Sed miramur quare in tanto merore constituti, nec ad nos petende consolationis causa uenistis, nec saltem litteras direxistis. Nam neque plaga uestra tanta est, ut inuenire nequeat consolationis remedium, neque  uerus medicus ille dereliquit Ecclesiam, qui se nobis omnibus diebus usque ad consummationem seculi promisit adfuturum. Miramur iterum cur impios homines, qui diuinis sanctionibus aduersantur et in uestrum pastorem contumaces existunt, in communionem recipitis contra canonicam regulam, quam uobis ignorare nefas est et periculosum soluere. Quod si putatis eos tandiu uobis in communione habendos, quousque ab episcopo uestro palam excommunicentur, corrigit hanc estimationem Petrus apostolus in sermone habito ad Romanos de ordinatione Clementis his uerbis  : »Quedam, inquit, fratres, ex uobis ipsis intelligere debetis, si qua sunt que uester episcopus propter insidias malorum hominum  non posset euidentius et manifestius proloqui? uerbi gratia, si inimicus est alicui pro actibus suis, uos nolite exspectare, ut ipse uobis dicat, sed prudenter obseruare debetis, et uoluntati eius absque commonitione obsecundare, et auertere uos ab eo cui ipsum sentitis aduersum.« Hec et plura huiusmodi beatus Petrus in predicto sermone. Nos autem, fratres, dum talia uobis proponimus, nolite estimare, absit enim! ut sinistrum aliquid de uobis suspicemur, sed officium nostrum facimus cum aut uos aut alios fratres nostros ad cautele uigilantiam excitamus. Non enim sine causa scriptum est propheticum illud de pennatis animalibus, que se inuicem alarum  commotione contingunt. Unde nos quoque inuicem nobis rependi postulantes, agili penna exhortationis uos ad hoc excitare cupimus, ut sitis in lege Domini studiosi ad obedientiam et suffragium uestri pastoris pro amore deuoti; ad resistendum uero aduersariis eius sagaciter instructi, fideliter animati. Inter quos uidelicet aduersarios unus est nomine Lisiardus olim quidem archidiaconus: qui cum esse deberet oculus episcopi sui, dispensator pauperum, catechizator insipientium, apostatauit ab omnibus his, et factus est episcopo suo quasi clauus in oculum, predo pauperibus, dux erroris insipientibus: quia superba et contumeliosa maledicta in episcopum suum iaculans, serenitatem speculationis eius turbat, decimas et oblationes altarium, stipem uidelicet pauperum,  suo episcopo inconsulto, seculari militie tradit. Et cum talia facit, dat insipientibus erroris et perditionis exemplum, quibus impendere debuerat uere scientie catechismum. Quid dicemus de iuramento fidelitatis, quod ita contaminat, ut episcopo suo non corde, nec uerbo, nec opere fidelis existat? Non autem temere de corde ipsius iudicamus, cum ueraciter in sacro pemate dictum est  :

Ex operum specie clarescunt intima cordis
is itaque pro contumacia sua qua pena dignus sit, si ruina angeli non sufficit ad exemplum, contumacis Core manifestat interitus. Pro perfidia uero sua et contumeliosa maledictione, quid meruerit, suspendium Iude, et sororis Aaron lepra testatur.  O hominem infelicem nimium, cui tam horrenda tempestas diuine ultionis incumbit! Condemnat illum Testamentum uetus his uerbis: Qui maledixerit patri, morte moriatur . Condemnat illum lex Christianorum iudicum hac sententia: Si quis episcopo aliquam iniuriam, aut iniustam dehonorationem fecerit, de uita componat, et omnia que habere uisus fuerit, Ecclesie cui preesse dignoscitur, integerrime socientur. Excommunicat illum Gangrense concilium c. 7 et 8; degradat illum Carthaginense concilium cap. 57, sed et alia plura. Quapropter et nos a sanctorum Patrum sententia discrepare nolentes, consequenter illum a communione separamus, quantum nostre potestati conceditur,  donec resipiscat et episcopo suo digne humiliatus satisfaciat: et nisi cito resipiscens ad satisfactionem uenerit, in plenaria synodo perpetuo anathemate feriatur. Mandamus autem uobis ut ipsi Lisiardo has litteras ostendatis, ut tam horrenda pericula, uel grauiter admonitus exire meminerit. Patet enim adhuc euadendi locus, dicente Domino per Ezechielem: Si impius egerit penitentiam ab omnibus peccatis suis que operatus est, et custodierit uniuersa precepta mea, et fecerit iudicium et iustitiam, uita uiuet, et non morietur . Et per Ioannem: Filioli, hec scribo uobis, ut non peccetis, et si quis peccauerit, aduocatum habemus apud Patrem  Iesum iustum, ipse est exoratio pro peccatis nostris . Et ipse Dominus ait: Gaudium est angelis Dei super uno peccatore penitentiam agente, quam super nonaginta nouem iustis, qui non indigent penitentia . Certum enim habet catholica fides, ut uerbis beati Fulgentii utar, quia quocunque tempore homo egerit penitentiam, quamlibet annosus, si toto corde renuntiauerit peccatis preteritis, et pro eis in conspectu Dei non solnm corporis sed etiam cordis lacrymas fuderit, et malorum operum maculas bonis operibus diluere curauerit, omnium peccatorum indulgentiam mox habebit. uerum, ut ait Pater Augustinus, qui ueniam penitenti promisit, dissimulanti diem crastinum non spopondit. Rogamus etiam, fratres, ut domnum F.  uenerabilem episcopum uice nostra salutare et confortare memineritis; certo scientes sua tristia nostra esse, nostra prospera sua. ualete cum ipso.



EPISTOLA XCuIII [olim XXXu].  Dilecto Patri et cepiscopo suo G., FULBERTUS uiuere, et ualere.

uester clericus propinquus noster F. ad nos ueniens eo se gratiosiorem exhibuit, quo de uobis bene per omnia nuntiauit. Unde nunc illum salutationis gerulum facientes, et claritati uestre comparati munusculis exorare uolumus, si non est importunum, ut eam gratiam sibi sentiat prodesse, quam  apud uos iamdudum nos credimus habuisse. uale.



EPISTOLA XCIX [olim XXXuI]. 


Dilectissimo domino regique ROBERTO, FULBERTUS humilis episcopus humilitatem in prosperis, fiduciam in aduersis.

De Lisiardo clerico, qui Meldensis episcopii res odiosa importunitate peruasit, tale consilium damus: Precipite archiepiscopo Senonensi, ut uel episcopium ipse uisitet, uestreque et sue ditioni reuocet, ut dignum est; uel, si id facere prohibeatur, mandet  predicto L. per litteras ex sua et nostra, suorum uidelicet suffraganeorum parte conscriptas, ut cedat loco et rebus stulte peruasis, et de presumptione sua nobis satisfacere studeat ante proximam festiuitatem sancti Petri apostolorum principis. Quod si facere neglexerit, ex tunc in antea a nobis omnibus excommunicatus sit. ualete.



EPISTOLA CI [olim. XCI]. 


Serenissimo regi Francorum ROBERTO FULBERTUS humilis Carnotensium episcopus, quod decet et prodest.

Gratulor tibi, domine mi, quod fonte bonitatis, ut semper irrigans, negotium Dei mandasti mihi tractare  ut expedit. Talia denique te regem precipere decus est, subditosque tibi capescere tutum. Sed illud miror, quod Odonem comitem in mea deliberatione uel posuisse uel positurum esse dixisti, quid facere debeat de receptione Meldensis episcopi, cum abhinc anno fere dimidio nec ipsum uiderim, nec de tali negotio legationem eius acceperim. Attamen si aspirante Deo ad nos uenire et consiliis meis acquiescere uoluerit, desinet procul dubio predictam Ecclesiam lacerando diuinam ultionem in se prouocare, tuisque sacris ordinationibus contraire. uale.



EPISTOLA CII [olim LX]. 


uenerabili patri et cepiscopo suo G. FULBERTUS.

Ad benedictionem Henrici regie prolis  uoto quidem rapior, sed aduersa me corporis ualetudo retardat. Tentarem tamen utcunque moderatis equitationibus eo peruenire, si non abstorreret seuitia matris eius, cui satis creditur cum mala promittit, fidem facientibus gestis eius. Qua difficultate prohibitus, rogo uestram caritatem, dilectissime, ut uice mea suadeatis domno archiepiscopo Remensi ceterisque primoribus, ne qua occasione differant benedictionem iuuenis supradicti. Spero enim illum Deo, et bonis hominibus placiturum. uale.



EPISTOLA CIII [olim. LXu]. 


Dilectissimo cepiscopo suo ODOLRICO FULBERTUS, ex animo quidquid uerus amicus.

Primum gratias ago, carissime, quod nobis ad concilium et comitatum et obsequium pollicemini. Quod dum facitis, ingenita benignitate uestra multum nos hilaratis: et nobis quidem desiderium esset memorato concilio interesse, sicut etiam uenerabili archiepiscopo nostro Leutherico in audientia uestra nos dixisse meminimus, sed difficultates ex malitia huius temporis oborte non sinunt. Quod etiam uos illi notum facere precamur, ne sit nostra exspectatione suspensus. Ceterum exoptabilis colloquii uestri opportunitatem in presens non habemus,  nisi forte uobis Nouigentum placuerit propinquare. uale.



EPISTOLA CIu [olim LXuI]. 


Dilecto suo O. FULBERTUS.

Quod uobis olim, carissime, per ueredarium uestrum litteras non remisi, id cause fuit quia uos quamprimum uisere destinabam, idque etsi diu distuli, desiderare non destiti. Sed interim uos scire uolo quod utique uelle scio: me scilicet ad presens Dei gratia bene ualere uestris obsequiis spiritualiter instantem corporaliter apparatum, sicut nemo fidelius, excepto illo sancto monachorum archangelo Odilone, cui me in nullo comparare presumo. Cuius etiam caritas si qualiter afficiat animam tuam  aggrediar dicere, deficit, ne rem inenarrabilem uidear uelle narrare. Plura me scribere prohibuit tam multiplex negotiorum occupatio, quam etiam legatus morarum impatiens. Sed hoc unum tandem apud uestram benignitatem deprecor, ut cum nostrum archangelum uice nostra salutaueritis, cum simplicitate monastica hilaritatem angelicam que uobis presto est induatis. ualete prospere in uirtute Dei.



EPISTOLA Cu [olim LXuII]. 


uenerabili Patri suo ODILONI, FULBERTUS sacerdos non meriti confidentia, sed pietatis affectu, presumptum orationis suffragium.

Magnum mihi desiderium fuit, et adhuc quidem est ad uos ueniendi, sed oborte nuper in nostro episcopatu dissensionum cause propositum iter omittere cegerunt. Quod uobis quamprimum his pauculis apicibus significare curaui, ne sublimitas uestra sit ad presens de mee pusillitatis exspectatione suspensa. ueniam autem aliquando si licuerit ad uos, quos uere inhabitat Spiritus sanctus, consilium diuini oraculi petiturus. ualete in Domino semper, iterum dico ualete.



EPISTOLA CuI [olim LXuIII]. 


Prudenter et preclare magnifico Patri O. FULBERTUS suus.

Ut ab alio liberaliter acceptus, sic nunc quas opere nequeo, affectu saltem gratias recompenso. Tali enim apparatu in epistola tua dignatus sum, quali non festiuior exspectetur in ferculo Salomonis inter organa uatum, et ardentes cincendelas uirginum  . Angelicum mihi manna posuisti non sine mystica dape columbarum ac turturum. Propinabas interea caritatis nectar. Quo inhianter hausto et ad cordis interiora transmisso, si non prophetice ut Dauid uerbum bonum, panegyrice tamen ut fit, et imprecatorie sicut filio refocillatus Isrel, tibi Patri filius  eructare gaudebam. Paterna deinde cura significasti te mee ualetudinis habitum sagaciter explorasse, atque ubi uitalis calor aliquod in me dabat sospitatis indicium gratulari, dolere morbi signum et formidare periculum. Nec uero tandem benignitas tua plagam meam relinquere passa est sue curationis exsortem, quin arte diuina mirabiliter usus liquorem quemdam instar uini Samii prius infudisti, qui indigestum humorem excoqueret, dehinc alterum oliuo persimilem, quo totus omnino tumor atque dolor mitigatus abscederet. Nunc ergo tua curatus industria, tuis epulis recreatus, dignum duco ut omnes mee uires tue uoluntatis semper adminiculentur effectui. Nec aliquatenus a tua sententia discrepatum  ire statuo, que te cum Domino quantum homini datur, idem uelle atque nolle confido. Decet itaque, Pater, ut tu quoque uicissim me tuum seruulum de te pendentem, teque non sine magna fiducia respectantem, sacris intercessionibus adiuues. Sum enim ualde miserabilis homo, qui cum ad propriam non sufficerem, ad publicam curam nescio qua seu ratione, seu temeritate perductus sum, idque  certe est neque dissimules, quod te specialiter mihi facit consilii atque auxilii debitorem qui te suasore non desero hunc laborem. uale.



EPISTOLA CuII [olim LXIX].


Sanctissimo atque dilectissimo Patri O., FULBERTUS humilis sacerdos, orationis suffragium.

uolebam uobis occurrere, Pater, ut mandaui per R. diaconem meum: sed domestici mei nouo quodam rumore permoti, nec me iter ad presens agere, nec se itineris mei fore comites acquiescunt, donec tutius id fieri posse perpendant.



EPISTOLA CuIII. [olim LXXXXuI]. 


Regi sacerdos ROBERTO, FULBERTUS, fidelis et pronus.

Accepta legatione uestra per R. sancte Crucis  economum destinatum, peregrinationem iterum intermisi. Nunc quid me uelit serenitas tua colloquio magis, si fieri possit, quam legatis aut litteris cupiam edoceri. uenirem autem ipse protinus ad uos huius rei gratia, si commode possem, sed uenire in armis sacrum tempus abnuit ac religio nostri ordinis. uenire inermes, longa uia interminatur, ac malitia secularis. Est enim mihi O. coluber in uia  , R. cerastes in semita. Ceterum ex arbitrio uestro pendeat, amodo quo pacto uoluntatem uestram mihi placeat indicare, quoniam apud me definitum uoluntati uestre, que uobis non noceat, conuenire. ualete regaliter  .



EPISTOLA CIX [olim CuI]. 


 Dilectissimo domino suo FULBERTO episcopo H., eius fidelis iuxta Domini preceptum, serpentinam prudentiam columbina simplicitate preditam.

Quod tuo, beatissime Pater, aliorumque multorum relatu perceperam, id ipsum nuper, domino Berardo Suessionis episcopo referente, cognoui: scilicet incurrisse te grauissimum regine odium fauentem potius marito suo, de constituendo rege maiore filio, quem dicunt simulatorem esse, segnem, mollem, in negligendo iure patrissaturum, fratri suo iuniori attribuentes his contraria. Te quoque plurimi episcoporum mordent clanculum uel ab eis ac ceteris quasi quintum malleum a quatuor Pythagoricis pro hac causa dissonantem. Unde quantum ex uerbis supradicti presulis aduerti, sententiam cepiscoporum  tuorum Francigenarum super hoc agendum negotium intimare tibi non me piguit; ut si forte sanior est, ei ne refrageris, et a periculo tibi caueas. Est autem hec eorum ad componendam utrinque litem sententia: patre uiuente nullum regem sibi creari; quod si acrius institerit in uita patris hoc fieri, quem meliorem senserit, ad regem debere sublimari. uideris, Pater prudentissime, ne sis plus equo iustus, nec a sanctis consacerdotibus tuis perperam dissideas.

 Insani nomen sanus feret, equus iniqui,

Ultra quam satis est, uirtutem si petat ipsam.

Inuidiam nimio cultu uitare memento

Que si non ledit, tamen hanc sufferre molestum est.

Adsit tibi in omnibus magni consilii angelus. Mihi quoque tribuat uidere faciem tuam desideratissimam. Si quid forte insolenti susurro tecum ago, facilem, queso, apud te uenie locum obtineam, cum magis ex prompta fidelitate quam improba temeritate peccauerim.



EPISTOLA CX [olim CuII]. 

Certum est omnibus qui fundamenta catholice puritatis nouerunt, totius Ecclesie soliditatem in  pace consistere, et signum Christi discipulatus in dilectione. Nam sicut in Euangelio Dominum dixisse legimus: Pacem relinquo uobis, pacem meam do uobis ; et iterum: In hoc cognoscent omnes quia mei estis discipuli, si dilectionem habueritis ad inuicem ; liquet ergo neminem fore Christi discipulum, nisi signo dilectionis ac pacis fuerit insignitus. Hoc uero signaculum non adipiscitur, nisi ab iis in quibus fuerit unitas uoluntatum. Unitas autem uoluntatum inueniri non potest, nisi in his qui suum uelle et nolle in unius prepositi iudicio constituunt. Unde et auctor pacis nullum ordinem in Ecclesia sine prelati regimine relinquens, pro certo insinuat nulla alia ratione fragilitatem humane labilitatis ad unitatem spiritus posse redigi,  siue in pace conseruari. Quare nos pauci fratres in cenobio, cui Cella Boboni nomen, et Deo pro posse famulantes, quia uinculum pacis et signaculum Christiane discipline dilectionem per unitatem cordis uel anime possidere cupimus, post obitum domini Garini abbatis uiri religiosi elegimus fratrem quemdam morum probitate ornatum Bernardum, quem nobis uice Patris preesse uolumus; et in definitione eius sententiarum nostrarum uniri diuersitatem, ne diuersa sentientes, a Christi doctrina inueniamur extranei. Facta est autem electio ista consilio atque auctoritate domni abbatis Maioris Monasterii post excessum gloriosi principis Odonis, a quo huius rei curam susceperat. Qui hoc in conuentu monachorum ritu celebri peracto, obtulit etiam fratrem predictum  nobilissime H. comitisse, sub cuius ditione locus ipse consistit, et Stephano comiti eius filio, a quibus donum rerum temporalium ad idem pertinentium cenobium suscepit. Dehinc uero statuit eum uenerabili Mainardo, Trecassinorum presuli, cuius ecclesiastica auctoritate electionem huiusmodi corroborari oportuit atque ab ipso animarum curam suscipi, nec non abbatis benedictionem secundum institutionem Patrum celebrari. Quod ipse benignissime annuit, et omnia, prout mos expostulat ecclesiasticus,  utpote uir prudentissimus atque eruditione clarus, compleuit.



EPISTOLA CXI [olim CuIII.] 


Odilonis Cluniacensis abbatis ad Fulbertum.





EPISTOLA CXII. FULBERTI CARNOTENSIS EPISCOPI AD HILDEGARIUM. De episcopis ad bella procedentibus. 

FULBERTUS, Carnotensium episcopus humilis, HILDEGARIO fratri salutem.

Decreueram quidem tibi, licet sepius petenti, nequaquam scribere, non quod dilectioni tue quidquam  uel cum meo pudore negare debuerim, imo nec debeam; sed quod consultius arbitrabar lingue ianuam obserare, quam ea in lucem proferre que incurrant multorum offensam. Idcirco hactenus apud te mutus fui, quod obtrectatorum inuidiam contra me prouocare nolebam. Scio quippe non defuturos, qui hec que dicturi sumus, quasi inclementius dicta in suam referant contumeliam. uerum quia obstinacius in pulsando persistis, et litteris crebris importunum te exhibere non desinis. aperiam tibi prout Spiritus sanctus annuerit que postulas; imo ea ipsa reuoluam que sanctorum Patrum sanxit auctoritas, quorum dictis refragari, ueritatem respuere est.

 Queris quid sentiam de episcopis qui, spreta ecclesiastice pacis tranquillitate, seditiones querunt, bella sectantur? Sane nequaquam audeo illos episcopos nominare, ne religioso nomini iniuriam faciam. Tyrannos potius appellabo, qui bellicis occupati negotiis, multo stipati latus milite, solidarios pretio conducunt, ut nullos seculi reges aut principes nouerim adeo instructos bellorum legibus, totam armorum disciplinam in procinctu militie seruare, digerere turmas, ordines componere ad turbandam Ecclesie pacem, et Christianorum, licet hostium, sanguinem effundendum. Quibus si de his dudum ab orthodoxis Patribus prolata testimonia proferas, illos non armis, sed ecclesiastice paci debere esse intentos, non excidia uiuentium, sed  regimen suscepisse animarum, statim pretendunt iustitie causas, se inuitos arma suscipere, hostium cateruas de collo pendere, imminere ceruicibus gladios, libertatem se querere armis quam pace obtinere non possunt. Quare non magis secundum Apostolum iniuriam sustinent? quare non magis fraudem patiuntur? Arma enim militie nostre non carnalia sunt; sed potentia Deo ad destructionem munitionum, cogitationes destruentes, et omnem altitudinem extollentem se aduersus scientiam Dei . Orationibus siquidem instare deberent, et Pauli consilio acquiescere dicentis: Non uosmetipsos defendentes, karissimi, sed date locum ire . Et Dominus ad discipulos loquitur: Si uos persecuti fuerint in ciuitate ista, fugite in  aliam . Et: Qui te percusserit in dextram maxillam, prebe illi et alteram . Et: Qui uult tecum iudicio contendere, et tunicam tuam tollere, remitte ei et pallium . Et iterum: In patientia uestra possidebitis animas uestras . Scimus enim qui dixit: Mihi uindictam et ego retribuam . In ueteri instrumento oratione Moysi hostilem exercitum uincebat Isrel, etc.; contrario, manus illo remittente, hostibus cedebat uictoria . Unde colligere possumus quod melius patientia et oratione preliamur, quam gladiis et seditionibus. Ipse quoque magister ueritatis, cuius uestigia sequi debemus, sicut Ioannes apostolus scribit: Qui dicit se in Christo manere, debet sicut ille ambulauit et ipse  ambulare , cum iustissimam haberet causam, nec minorem potestatem suos fulminandi aduersarios, sicut ipse ante passionem suam protestatus est dicens, exhiberi sibi a Patre, si uellet, plusquam duodecim legiones angelorum ; cum etiam ad imperium eius totus orbis pugnaret pro eo contra insensatos, quippe qui contra eum insurrexerant, qui uere innocens erat, et in cuius ore non est inuentus dolus , uolens tamen nos, quorum infirmitati in omnibus consuluit, inuitare ad patientiam, ductus ad uictimam quasi mitissimus agnus nec aperuit os suum . Nam cum fidelis discipulus pro Magistro dimicare pararet ac librans ensem e uagina iam in pugna ageretur, ut  sciret non in gladio sed in Deo esse uictoriam, audit a Magistro: Conuerte gladium tuum in locum suum: omnes enim qui acceperint gladium, gladio peribunt . Unde et B. Augustinus in libro Questionum ueteris ac Noui Testamenti: »Apostolo Petro usque ad hoc permissum est, quod dolorem faceret, non occideret.« Quia enim sancta Ecclesia non habet gladium nisi spiritualem, nec occidere debet, sed uiuificare, testatur Nicolaus papa dicens: »Sancta Dei Ecclesia mundanis nunquam constringetur legibus; gladium non habet nisi spiritualem, non occidit, sed uiuificat.« Et B. Hieronymus in epistola ad Ageruchiam: »Olim precipiebatur reddi oculum pro oculo, dentem pro dente ; nunc uerberanti  maxillam prebemus et alteram . Illo in tempore bellatoribus dicebatur: Accingere gladio tuo super femur tuum, potentissime ; modo audit Petrus: Conde gladium tuum in uaginam: qui enim gladio percusserit, gladio peribit .«---»Debent quippe episcopi, sicut Isidorus ait in libro de Officiis, principatum in populo non sanguine defendere, sed uite meritis.« Et alibi: »Episcopi speciale officium est Scripturas legere, percurrere canones, exempla sanctorum imitari uigiliis, ieiuniis incumbere, cum fratribus habere pacem, nec quemquam ex membris suis discerpere, nullum damnare nisi probatum, nullum excommunicare nisi discussum.«

Qui itaque talibus officiis uacare debet, quam  illicite et contra gradum suum ad arma humane militie consurgat, omnis qui sanum sapit intelligit. Unde B. Ambrosius sacerdotibus dare uolens exemplum patientie, in epistola contra Auxentium de tradendis basilicis ciuibus scribit: »uideo uos preter solitum esse turbatos solito. Sed quid turbamini? uolens nunquam uos deseram, coactus repugnare non noui, dolere potero, flere potero, gemere potero, aduersus milites Gothos arma quoque lacryme mee sunt. Talia monumenta sunt sacerdotis: aliter non debeo, nec possum resistere.« Item de eadem re in eadem epistola: »Si patrimonium petitur, inuadatur; si corpus, occurram. uultis in uincula rapere, uultis in mortem? uoluntati mihi est. Non ego me uallabo circumfusione populorum, nec  altaria tenebo uitam obsecrans, sed pro altaribus gratius immolabor.« Origenes quoque exponens illud de Euangelio: Attendite a falsis prophetis, qui ueniunt ad uos in uestimentis ouium, intus autem sunt lupi rapaces; a fructibus eorum cognoscetis eos , sic dicit: »Apostoli et martyres sancti non persecutionem fecerunt, sed persecutionem pertulerunt; non maledixerunt, sed maledicta sustinuerunt; non blasphemauerunt, sed a blasphematoribus interfecti sunt.« Et B. Gregorius papa in quadam homilia informans nos ad conseruandam innocentiam ita dicit: »Utinam si ad predicationis uirtutem non sufficimus, loci nostri officium in innocentia uite teneamus. In Euangelio quippe Dominus ait: Ecce ego mitto uos sicut agnos inter  lupos . Igitur sicut agni inter lupos mittimur, ut sensum seruantes innocentie, morsum malitie non habeamus. Qui enim locum predicationis suscipit, mala inferre non debet, sed tolerare, ut ex ipsa sua mansuetudine iram seuientium mitiget, et peccatorum uulnera in aliis afflictionibus ipse uulneratus sanet.« Idem etiam papa docet nullo modo, neque pro iusta etiam causa, episcopum debere armis inseruire: uolens aliis suo satisfacere exemplo, scribit super hoc Sabiniano diacono dicens: »Unum est quod breuiter suggeras serenissimis dominis nostris imperatoribus; quia si ego seruus eorum in morte uel Langobardorum me miscere uoluissem, hodie Langobardorum gens nec regem,  nec duces, nec comites haberet, atque in summa confusione esset diuisa. Sed quia Deum timeo, in morte cuiuslibet hominis me miscere formido.«

Unde liquido colligere potes, quandoquidem ille tuas tam efficaciter ulcisci preualens iniurias, metu tamen diuino elegit scutum patientie, ne hominum mortibus se misceret, quod isti timore Dei abiecto nefarie cedibus hominum se interserunt, et cruentas strages contaminatis obtutibus aspiciunt. Quod beatissimus Martinus magnopere fugiens, abdicatis armis, quibus sub terreno rege militabat, sue fidei tirocinium mansuetudinis et innocentie proposito dedicauit, et nondum clericalis ordinis gradum aliquem sortitus, multis tamen merito preferendus episcopis, militie constanter renuntiauit, dicens:  »Christi miles sum, pugnare mihi non licet.« Breuiter docuit non solum episcopos aut sacri ordinis ministros a preliis cohiberi, uerum etiam qui Christo semel militare ceperit, etiam ab ipsis bellorum occasionibus omnimodis abstinendum fore. Idem etiam in episcopatus culmine positus non solum aliquem non insectatus est inimicum, uerum etiam mortem meritos inestimabili caritatis affectu ab imminenti clade plerumque eripuit, memor illius precepti: Erue eos qui ducuntur ad mortem. Nec hoc dico ut maleficos et uita ipsa indignos ab ultione prohibeam; sed regibus hoc licet ac seculi potestatibus, et quibus a legibus permissum est. Alie quippe sunt leges Cesaris, alii mores ecclesiastice dignitatis. Unde dicit B. Augustinus in libro Questionum  ueteris ac Noui Testamenti: »Quare sententia data est? Ut quid qui accipit gladium gladio pereat, nisi quia nulli licet, excepto iudice, gladio quemquam occidere?« Et beatus Hieronymus, super Ezechielem libro III: »Qui malos percutit, in eo quod mali sunt, et habet uasa interfectionis ut occidat pessimos, minister est Domini.« Et Haimo, super Epistolam ad Romanos: »Sunt quedam enormia flagitia que potius per mundi iudices quam per antistites et rectores ecclesiarum iudicantur, sicut est cum quis interficit apostolicum, episcopum, presbyterum, diaconum. Huiusmodi reos reges et principes mundi damnant. Ergo non sine causa portat gladium, qui talia scelera diiudicat.« Sicut ergo episcopis et sacri ordinis ministris omnino prohibitum  est aliquem occidere, ita seculi principibus hoc licet absque reatu facere, sicut Hieronymus testatur super Epistolam ad Galatas, libro XI: »Iudex non est auctor sceleris, neque homines uinciendo, neque homines perimendo.« Liquet itaque solis mundi potestatibus attributam potestatem eradicandi impios de terra, sicut beatissimus martyr Cyprianus scribit in nono genere abusionis. »Rex, inquit, debet furta cohibere, adulteria punire, impios de terra perdere, patricidas et peierantes non sinere uiuere, filios suos non sinere impie agere. Episcopi uero in sua mansuetudine et ecclesiastica seueritate et predicatione uerbi Dei stabiles permaneant, sicut in Actibus apostolorum scriptum est:  Non est equum relinquere uerbum Dei et ministrare mensis .« Qui sic etiam docere debent, sicut Hieronymus ait, ut uita eorum irreprehensibilis sit. Perdit enim auctoritatem docendi, cuius sermo opere destruitur. Proinde sciant sibi omnino inhibitum ad bella procedere, nisi quibusdam ex causis que in subsequenti Caroli regis edicto patebunt: »Carolus Dei gratia rex regnique Francorum rector, et deuotus sancte defensor Ecclesie, atque adiutor in omnibus apostolice sedis. Hortatu omnium fidelium nostrorum, et maxime episcoporum ac reliquorum sacerdotum consultu, seruis Dei per omnia omnibus armaturam portare uel pugnare, aut in exercitum et in hostem pergere, omnino prohibemus; nisi illis tantummodo qui propter diuinum  ministerium missarum scilicet solemnia adimplenda et SS. patrocinia portanda ad hoc electi sunt, id est unus uel duo episcopi cum capellanis presbyteris; et unusquisque princeps unum presbyterum secum habeat, qui peccata confitentibus indicare et indicere penitentiam possit.«

Hec omnia isti paruipendunt, imo etiam euangelica instituta contemnentes, plerumque, ut audiuimus, adhuc illitis recens facta cede manibus, non solum ecclesiam intrare sed ad ipsa Christi sacramenta nefario ausu presumunt accedere, non diiucantes corpus et sanguinem Domini: nimirum non attendentes quod idem Christus non alieno cruore, sed proprio sanguine introiuit semel in sancta, a Deo miserationum ubertate redundans, ut pro ipsis suis  persecutoribus, licet misericordia indignis, ad Patrem diceret: Pater, ignosce illis, quia nesciunt quid faciunt . Meminisse quoque deberent quod Dauid rex quondam potentissimus, de quo Dominus: Inueni, inquit, uirum secundum cor meum, qui faciat omnem uoluntatem meam ; tamen propter mortem Urie et populum recensitum et frequentes expeditiones prohibitus est edificare templum Domino, quod ipso mortuo Salomon, id est rex pacificus, edificare meruit . Ipsi itaque non timent quod Apostolus dicit: Qui indigne manducat, iudicium sibi manducat . Unde admonens nos Ambrosius dicit: »uide quid agas, sacerdos: ne febricitanti manu Christi corpus attingas; prius curare, ut possis ministrare.« Et  B. Hieronymus in Psalmo: »Electos Isrel impediuit, impediuntur et nunc electi Ecclesie si non ipsi quoque sacerdotes innocenter sacrificia percipiant.« Quia igitur illicita presumunt, merito sue actionis ante oculos superni Iudicis dignitatis sue honore priuantur, qui falso pastorum nomine ante homines gloriantur. Unde nouerint se non habere illam apostolis atque apostolico exemplo uiuentibus episcopis collatam a Deo potestatem ligandi atque soluendi, iuxta beatum Augustinum in canonica regula ita dicentem: »Illi soli ligandi atque soluendi, sicut sancti apostoli habent potestatem, qui illorum exempla cum doctrina tenent, et secundum regulam apostolicam omnia communia habent.«  Beatus quoque papa Gregorius in Dialogo: »Petri uicem in ligando et soluendo obtinent, qui locum sancti regiminis fide et moribus tenent.« Et alibi: »Iure priuilegium meretur amittere, qui auctoritate usurpat illicita.« Quod si ad excusandas excusationes in peccatis iniquitatem suam quorumlibet similium imitatione palliare uoluerint, qui tanquam religiosi fuerint, et tamen ab expeditionibus non abstinuerint, etiamsi aliquem magne auctoritatis in assensum suum attraxerint, ego magis credo euangelice fidei, sanctorum Patrum ueritati, quam alicui aduersus tam uera testimonia oblatranti, et cum apostolo dicere consultius arbitror: Si quis annuntiauerit uobis aliquid preter quam quod Euangelio datum est uobis, anathema sit . Qui etiam  episcopum iubet esse sine crimine, non percussorem. Quibus breuiter dico, si tueri se [uolunt] prauo alicuius exemplo, nouerint quia singularis persone uel cause non preiudicant [, sed] communi legi et uniuersali sententie. Illi itaque solliciti sint episcopi circa gregem suum, pascant pauperes ecclesie et domesticos fidei, et causa uiduarum et pupillorum ingrediatur ad eos, uestiant nudos, egentium animas refocillent, et cetera paternitatis obsequia filiis suis impendant. Sed omnimodis hoc caueant, ne ea que ob indigentium necessitatem Ecclesia congregat et seruat aliquando tollant et in alios usus nefarie effundant, Christi filiorum panem canes comedant, quod omnino non expedit animabus eorum. Inuenies et alia innumera diuine pagine testimonia;  sed ipse tibi ex parte mea hec pauca destinaui, ut desiderio tuo satisfacerem. Tu uero, si sapiens fueris, in paucis multa cogitare poteris. uale.



EPISTOLA CXIII. FULBERTI CARNOTENSIS EPISCOPI AD HILDEGARIUM. [Apud GALLAND., Bibliotheca uet. Patr., tom. XIu, pag. 190.]

FULBERTUS, Carnotensium episcopus, HILDEGARIO salutem ab illo qui mandat salutes Iacob.

Epistolari breuitate coactus interrogationi tue compendiose respondeo. De ecclesiasticis rebus Hieronymus dicit ad Nepotianum : »Amico quidpiam rapere furtum est, Ecclesiam fraudare sacrilegium est, accepisse pauperibus erogandum,  et esurientibus plurimis uel cautum esse uel timidum, aut, quod apertissimi sceleris est, aliquid exinde subtrahere, omnium predonum crudelitatem superat.« Item ad Pammachium : »Ubi ditior est largitore cui largiendum est, pars sacrilegii est rem pauperum dare non pauperibus.« Unde Isidorus: »Magnum scelus est res pauperum prestare diuitibus, et de sumptibus inopum acquirere fauores potentium.« Considera itaque quia nullum Scriptura excipit, non episcopum, non abbatem, non aliquem domus Dei economum. Quisquis sibi commisse Ecclesie bona subtrahit, intelligat se iam non pastorem sed inuasorem esse omnique predone crudeliorem, furemque domesticum, ac  familiarem inimicum. Qui enim ea que solis omnino pauperibus eroganda suscepit, in alienos usus temere dilapidat, non uult in deserto huius seculi turbam pauperum esurientem reficere, sed cum sceleratissimo Iuda loculos sibi constituit, et ea que in pauperum cibos aggregamus, fur improbus asportat.

Debent quippe nosse sacerdotes, Ecclesiarum substantiam pauperum esse, non suam, nec abutantur in tyrannice effusionis morem creditam sibi degentium dispensationem. Unde Hieronymus dicit ad Paulinum : »Iam nunc non sunt tua que possides, sed dispensatio tibi credita est. Memento Ananie et Sapphyre: illi timide sua seruauerunt. Tu considera ne Christi substantiam  imprudenter effundas, id est, ne immoderato iudicio rem pauperum tribuas non pauperibus, et secundum dictum prudentissimi uiri, liberalitate liberalitas pereat.« Debemus quoque considerare quid cui tribuendum sit, sicut idem paulo superius ad eumdem scribit: »Preter uictum et uestimentum et manifestas necessitates, nichil unquam alicui tribuas, ne filiorum panem canes comedant.« Sicut ergo pium est et iustum bona Ecclesie seruare solummodo ad opus pauperum et captiuorum, ita sacrilegium est in propriam uoluntatem, et in alienos usus distribuere, et a Christiana deuotione semotum. Quod ipse quoque Hieronymus testatur in Mattheum: »Omnes qui stipendiis templi, et his que conferuntur ad usus Ecclesie abutuntur in aliis rebus,  quibus suam expleant uoluntatem, similes sunt Scribarum et sacerdotum, redimentium mendacium et sanguinem Saluatoris.« Scire debet itaque pia sollicitudo pastorum quia nichil omnino agere debent de rebus Ecclesiarum sine consilio et consensu subditorum, quoniam prudentie eorum commissum est ministrandi officium, non dispergendi arbitrium.

His prelibatis, ad uasa Ecclesie ueniamus, de quibus potissimum interrogas. Cum enim dicatur sacrilegium incurrere qui aliquid de bonis Ecclesie in expletionem uoluntatis sue contraxit, perpendere potes quantum delinquit qui uasa sacris dicata mysteriis abstulerit

Primum, si tanta pauperum et captiuorum necessitas incumbit, tribuenda sunt cetera que in thesauris  Ecclesie reposita sunt, deinde ipsa uasa frustatim comminuenda sunt, et in operibus misericordie eroganda. Unde dicit Ambrosius in libro de Officiis : »Aurum Ecclesia habet, non ut seruet, sed ut eroget, et subueniat in necessitatibus. Quid opus est custodire quod nichil adiuuat? An ignoramus quantum auri et argenti de templo Domini Assyrii sustulerunt? Nonne melius conflat sacerdos propter alimoniam pauperum, si alia subsidia desint, quam sacrilegus contaminet, et asportet hostis?« Et post pauca: »Nunquid dictum est sancto Laurentio: »Non debuisti erogare thesauros Ecclesie, uasa sacramentorum uendere?« Opus est ut quis fide sincera et perspicaci prouidentia  munus hoc impleat. Sane si in suum aliquis deriuet emolumentum, crimen est; sin uero pauperi eroget, captiuum redimat, humandis fidelium reliquiis spatia amplificet, misericordia est. In his tribus generibus uasa Ecclesie etiam initiata confringere, conflare, uendere licet.« Breuiter mihi depinxisse uidetur quid agendum sit de rebus Ecclesie. Sed neque licitum est de Ecclesie tutela uasa sacra abstrahere, et aliquorum manibus loco uadimonii tradere, sicut idem quoque testatur : »Opus est ut de Ecclesia mystici populi forma non exeat, ne ad usus nefarios sacri calicis ministerium transferatur. Ideo intra Ecclesiam primum quesita sunt uasa que initiata non essent; deinde comminuta, postremo conflata, per minutas erogationes dispensata  egentibus, captiuorum pretiis profecerunt.« Quod si desint noua, et que nondum initiata uideantur, in huiusmodi, quos supradixi usus, omnia arbitror pie posse conuerti. Prius ergo usuale argentum in supradictis necessitatibus distribui debet, sicut beatus Gregorius dicit domino episcopo Messane : »Fraternitas uestra multum debet esse sollicita, ut, si quidem in Ecclesia uestra usuale argentum est, prius illud erogetur in redemptione captiuorum: alioquin de sacratis uos uasis prebere necesse. Nam, sicut omnino graue est frustra ecclesiastica uenumdare ministeria, sic iterum culpa est, imminente huiusmodi necessitate, res etiam desolate Ecclesie captiuis suis preponere, et in eorum redemptione cessare.« Item idem Fortunato  episcopo Phanensi : »Sicut reprehensibile et ultione dignum est sacrata quemquam uasa, preter in his que lex et sacri canones precipiunt, uenundare; ita nulla est obiurgatione uel uindicta plectendum, si pietatis causa pro captiuorum fuerint redemptione distracta.« Notandum quod beatus Gregorius dicit quia omnino graue est frustra ecclesiastica ministeria, id est candelabra, thuribula et cetera huiusmodi uenundare, nisi preter illa tantum que lex et sacri canones precipiunt, scilicet pro redemptione captiuorum, et eleemosynis nichil penitus habentium. Qui ergo in alia expendit, contra canones facit. Unde etiam sacerdotali dignitate quisquis ille est, nouerit se indignum, iuxta eiusdem pape sententiam scribentis Ioanni episcopo  Larisseo : »Consona sanctis Patribus diffinitione sancimus, ut qui sanctis nescit obedire canonibus, nec sacris administrare, uel communionem capere, sit dignus altaribus.«

Ex superioribus itaque, quantum coniicio, perpendere potes quia, si omnino graue est uendi ea scilicet que minora sunt Ecclesie ministeria sine certa necessitate, sacrilegium est, et omnino grauissimum, absque maxima pauperum indigentia, excellentiora illa uidelicet uasa sacrata et cruces uenundare. Quapropter nouerint omnes ministri Ecclesie quia gregi cui presunt, ut puta his qui sunt pauperes Christi, scilicet monachis, et canonicis regularibus, uel religiosis quibusque communiter  uiuentibus, prius omnia necessaria ministrare moderata distributione debent; id summopere precauentes ne nimium prodiga superfluitate talis necessitas proueniat que thesauros Ecclesie expendi compellat. Si enim immoderate effundunt, peccant; quia inconsiderata effusio, totius domus ruina est. Enimuero ceteris in operibus misericordie distributis, si tanta necessitas obuenerit ut aliquod uas Ecclesie capiendum sit, ad hoc tantummodo alteri Ecclesie uenundari potest ut in ipso idem officium quod antea celebretur, et ex ipsa pecunie distractione aliud in loco eius restituatur, uel pauperibus erogetur. Ita ergo, ut prediximus, uendi potest, aut secundum supradicta sanctorum Patrum testimonia in frusta comminui; sed incongruum est ut  in uadimonium ponatur. Etenim seculares persone debitam reuerentiam sacris mysteriis nesciunt impendere, quoniam hic usus non est eis commissus. Fortasse autem contingere potest ut prope arcam uel in ea domo in qua uasa abscondita sunt, committantur adulteria et fornicationes et ea crimina que iram Dei prouocent. Nam cum in historia Regum legimus Ozam, eo quod calcitrantibus bobus arcam Domini tetigerit, illico interiisse; et in Leuitico preceptum sit Aaron et filiis eius ne permitterent filiis Caath uasa sanctuarii ferre uel tangere, ne forte perirent de medio Leuitarum; quomodo audet quispiam extra Ecclesiam suam cuicunque persone, siue clerico siue laico, aram Christi uel sepulcrum eius in uadimonium dare? Quid enim  crux est, nisi ara Christi? Et quid calix, nisi sepulcrum eiusdem Domini nostri? Qui ergo aram et sepulcrum in uadimonium ponit, cum Iuda Christum uendit; et qui in uadimonium accipit, cum militibus, ne Christi resurrectionem et gloriam, quam ad sepulcrum Domini uiderant, predicarent, pecuniam a sceleratis Iudeis suscipit. Legimus quoque in Daniele regem gentilem Balthasar, eo quod in uasis, que de templo Domini pater eius sustulerat, concubinis suis potum ministrauerit, subito manum scriptitantem uidisse, et de scripture interpretatione cognouisse mortem sibi instare et diuisionem regni sui.

Ego ipse, ut de presentibus interim loquar, unum tibi breuiter exempli causa proferam quod  nuper audiui, nescio an ad te quoque fama peruenerit. Accidit in Britannia minori quoddam miraculum. Nam quidam nummularius uasa Ecclesie sibi loco uadimonii in arca reposita seruabat; casu  pueri paruuli super eamdem arcam ascenderunt, qui illico in amentiam uersi sunt; sed et canes forte ascenderant, et in rabiem efferati fuerunt. Sensit dominus ultionem diuinam esse eo quod uasa sacrata, non his deputanda locis uel pactis, pro accommodata pecunia accepisset; nimiumque perterritus fugit ad ecclesiam, quid factum fuerat omnibus intimauit, et sacra uasa quantocius a se emisit, non minori formidine quam olim Philistii arcam federis Domini propter imminentem cladem a se expulerunt. Que res adeo terre incolas exterruit, ut sceleratiorem quolibet idololatra predicent qui sacra uasa deinceps in uadimonium posuerit uel acceperit. Perpende ergo quanta culpa sit uasa de sinu ecclesie rapere, et secularium manibus committere.

 Caueant itaque prelati Ecclesie ne res sibi commissas et susceptam pauperum dispensationem negligenter tractantes, incurrant detrimentum anime sue. Audiui enim de quibusdam episcopis, sicut in quadam epistola me scripsisse tibi memini, quia secularia arma complectuntur, et militares copias pretio conducunt, et alia similia nequaquam eis conuenientia sequuntur. De quibus non ego sed Propheta: Principes, inquit, uestri socii furum, qui sibi creditam Ecclesiarum substantiam in supradictos usus nefarie effundunt. Spreto quippe episcopali officio, ea appetunt que omnimodo fugere oporteret. Unde consilio meo prelati quique, in quantum preualent, omnes a se occasiones abscidant,  quibus innumera damna filiis suis et rebus ecclesiasticis prouenire solent, ut bene ministrantes ab eo mercedem recipiant, cuius et locum tenent, et uestigia sequi deberent. uale.





APPENDIX. Epistole canonicorum Carnotensium, Hildegarii, Guillelmi ducis Aquitanie et aliorum plurimorum.



EPISTOLA CXIu [olim CIX]


Clarissimo Turonensium archiepiscopo H. A. decanus et tota congregatio canonicorum Sancte Marie Carnotensium prona atque deuota fidelitatis obsequium et orationis suffragium

 Nuper antequam Romanum iter agere cepisset beatissimus Pater noster Fulbertus  episcopus uestro, ut scitis, dulci usus est colloquio. Unde reuersus dum quadam die in conuentu nostro resideret,  de ipso itinere nobiscum agens, conquerentibus nobis post abscessum eius multa nos a pluribus aduersa passuros, et nominatim a Fulcherio eiusque nepotulo, suorum quoque manipulis furum, ille constanter et confortatorie, ut solet, in talibus respondit:  Malorum iniurias boni equanimiter ferre debent. Ut enim ipsi legitis in quadam homilia beati pape Gregorii, bonus non fuit, quisquis malos non tolerauit.

Adiecit preterea se uobis inde fuisse locutum,  uos etiam illi et nobis prodesse, de ipsis malefactoribus adiutorium promisisse. Quod si necessitas urgeret, precepit statim uestre paternitatis solatium nos adire. Quod nunc facimus, potentissime Pater, uariis pulsi tribulationibus. Nam ut alias omittamus, illi anathematizati, quorum supra meminimus, postquam dilectissimus pater noster uiam suam tenuit, terras nostras que sunt in ministerio, Heruci et Tetoldi, quasi lupi caulas ouium irrumpentes, nobis immerentibus predati sunt. Neque etiam rabidis eorum morsibus ouium damna suffecerunt; imo uero ad deuastandam quamdam pastoris ipsius potestatem que dicitur Ermenulphi uilla, se conuerterunt. Proinde rogamus uos, iustissime Pater, ut propter amorem sancte sanctarum Domine nostre, cui seruimus  licet indigni, ipsius quoque dilectissimi uestri, qui in uobis plurimum confidit, et nos abiens uestro patrocinio commisit, predam suam et nostram reddere faciatis, cum nepote uestro Gaudfrido magnopere satagendo, quatenus ipsi lupi res domini presulis et nostras deinceps non diripiant, uel donec annuente Deo ipse redeat. ualete et uos supplices uestros, quidquid de iis egeritis, mandando rescire dignamini.



EPISTOLA CXu [olim CX]. 


uenerabili LEX. pont. HERB. congreg. canon. Sancte Marie Carnot. plurimum saluere et orationis suffragia.

Iubes, inclyte presul, nos dare tibi circadas  de  ecclesiis nostris que sunt in episcopio tuo. At nos serenitati tue uerum quiddam intimare uolumus, scilicet quod episcopi Beate Marie, in quorum diecesi possidemus ecclesias, hunc semper amoris et reuerentie cultum exhibuerunt sancte sanctarum Domine nostre, ut a nobis eius licet indignis famulis nequaquam exigerent id obsequii quod requiris. uide, queso, ne importuni uocemur, dum rogamus te, benigne Pater, ut, honesta sanctorum Patrum sequens uestigia, nos huius pensionis angaria nullatenus obliges, ne in hac parte nobis officiendi primus auctor ipse noteris. Optamus enim potius, non paruo tue ipsius utilitatis amore ducti, in albo felicis ordinis benefactorum nostrorum te recenseri, ut cum pro illis, tum etiam pro te iuge Domino sacrificium  offerentes, ac humanitatis tue beneficia coram illa recitantes, dignum te libro quoque uite celestis inseri predicemus. Preterea non arbitramur notitie tue amplitudinem preterisse dominum nostrum Fulbertum episcopum, cui te ualde charum esse scimus, Romam pergere. Quod ideo memoramus, ut, si liberalitati tue placuerit nostre petitioni fauere, nos id illi, cum redierit, innotescamus, tibi quidem pro  hoc bene ac sapienter facto nimium gratulaturo. Quod si non oramus, saltem nos exspecta supplices tuos: illum reuersum super hoc consultum ire debentes, a cuius nutu pendent nostra consilia, neque interim ullum interdictum facias ecclesiis nostris. Bene agendo ualeas, de sacrario tui pectoris quid oraculi super hec egrediatur nobis rescribere ne graueris, iterum iterumque ac semper ualeas.





EPISTOLA CXuI [olim CXI.]


Amicus amico HILDEGARIUS SIGIFRIDO totius boni sufficientiam precatur.

Dum apud nos morareris, inter primos amicorum meorum habitus, quid mihi tuis obsequiis plerumque dedito pollicitus sis, memorem te esse puto. Ipse tamen eius rei te commonefaciens, rogo ut secundum  promissionem tuam mittas equum ambulatorium, qualem te dare, nos quoque recipere deceat: cum illis equidem sentio qui amicitiam non propter se tantum, sed et propter utilitatem censent esse expetendam. Diu uiuens et bene agens premio eterno potiaris.





EPISTOLA CXuII [olim CXII.]


HILDEGARIUS, domini Fulberti discipulus, SIGEFRIDO Ric. com. capell. adhuc salutem.

uerbis tuis fidem minime seruans diu me fefellisti. Unde, cum me deceptum esse doleam, tum pro mendacio tuo pudor mihi maximus ingeritur. Non enim deceret tantam personam probrosum falsitatis nomen subire. Horrendum etiam esset in sacrilegii crimen incidere, quia, sicut legitur, uerba sacerdotis aut  uera aut sacrilega. Obsecro itaque per sanctam amicitiam que inter nos esse debet, ut honeste ueritatis fame te reconcilies, mittendo mihi ad presens per Gauterium monachum olim meum, merito mihi promissum abs te caballum. Quod ni feceris, noueris te funditus ab amore nostro decidisse, teste conscientia mea, dixerim, in hoc quod ego te rogo, non magis utilitatem meam quam tuam et simul honorem exopto.





EPISTOLA CXuIII [olim CXIII].


Quem pure dilectionis affectu colit seniorem suum E. HILDEGARIUS plurimum salutis.

 Potionem Iera, quam dominus presul tibi mittit, sumes cum aqua calida ante crepusculum diei. Nocte qua debes eam accipere, non cenabis;  et ipsa nocte positam potionem in uasculo, in quo distemperanda est, asperges salis gemma, uel, si hec non adest, delicato sale ad pensum unius scripuli. Accepta potione sedeas ante focum absque ullo tumultu, cauens tibi penitus a frigore; et, si paulum cubueris, non nocebit: nolo tamen ut dormias. Cum primum senties moueri tibi uentrem, deambula pedetentim, et sic ad secessum uade. Si propter  solutionem tandem ceperit te sitis, nequaquam bibes, nisi paululum aceti cum aqua calida misti, propter stomachum diluendum seu releuandum: quod etiam non urgente siti facere poteris, solutione propemodum uocante. Prandere differes quousque senties catarthicum nichil amplius operari uelle. Cum sederis ad mensam, uide ne quid nimis, neque manduces aliquid stipticum uel plus equo salsum. Plura de obseruationis modo notarem, nisi pauca sufficerent sapienti. Hoc tamen scribere me iubet nescia simulare caritas, ut talem potionis huius sentias effectum, quatenus semper incolumis perseueres. uale.





EPISTOLA CXIX [olim CXIu].


HILDEGARIUS G. uerba transformare in act.

 Tue, mi domine, caritatiue promissionis nuntium hactenus sustinens laboraui nimium. Sollicitus namque quid tue celsitudini mee paruitati placuisset designare, percunctabar unde sese reciperent uiatores quosque pendens, ab urbis uallo huc respiciente. Nemine uero dante responsum tui de parte, mestus redibam domum iam facta nocte. Sed quia in humanis perfectum nil exstat ex toto, humano parcimus ingenio. Peto tamen ne proruas in uerba talis excusationis, quin quod pollicitus es adimplere studeas sine fuco dilationis: igitur, ut certiorem reddas, mando et deprecor quatenus innuere digneris quid me agere iubeas. Nolo, mi domine, hesites in calamo, bonum opus habens in animo, quoniam in perfectione erit ex Dei auxilio. uale.





EPISTOLA CXX [olim CXu].


Guillelmi ducis Aquitanie ad Hildegarium.





EPISTOLA CXXI [olim CXuI].


HAND. presuli H. Turonensis archiepiscopus salutem.

Quamuis tua nuper ad me directa epistola sibi condigna mereatur rescripta, satius tamen existimaui responsis interim sue contumacie debitis supersedere, quam tue saluti quantum ad nos non consulere, et inter consulendum quibusdam epistole locis discrete et humiliter non respondere. Medicorum enim est melancholicis siue maniacis, seu qualibet alia ualetudine laborantibus, licet ingratis et conuiciis artificem lacessentibus, nichilominus tamen  sue artis experimenta impendere, et ut curentur attentius insistere. Unde et me nec professum quidem medicum, quippe imperitissimum, si tamen ad hoc iure prelationis utcunque prouectum, qui te si exorbites debeam corrigere, oportetque ex cemptis sanctorum Patrum medelis tibi, licet ingrato, medicari, et ut cureris, uelis nolis, insistere. Sed priusquam ad hoc ueniam, libet, ut dixi, quibusdam tue epistole locis obuiare: nam cetera, que plurimam partem illius occupant, pretereunda censeo.

Quod ergo me inconsulte conceptionis fuisse, et temere ac sine culpa te non uocatum a diuino officio separasse criminaris, certa et inexpugnabili contradictione destruo. Inconsulta namque conceptio non fuit que tibi conditionem quid potius uelles eligendum  proposuit. Quod si bene aduertisses, inconsultum non dixisses. Inconsultus igitur fecisti, qui te, ut post clarius liquebit, in peiorem partem flexisti. Non temere uero ac non sine culpa te et tuos fuisse interdictos, testantur reliquie uinearum in quibus uestra fixisti castra. Quod in exemplum datum ceteris quibus accerrime culparis fidem facit. Te quoque uocatum esse, qui tibi missas a me sciat litteras, quis uel insanus non asserat? Te igitur, frater, rationabiliter pro tua culpa et canonice uocatum et a diuino officio separatum recognoscendo plange, et plangendo ad satisfactionem reuertere. Quod si quadragenario uocationis spatio lege canonum te defendere niteris, scio quia singulares cause uel persone non preiudicant legi. Nam te in furorem uersum,  et ex presule ducem tot armatorum factum, totam nostram patriam crudeliter uastare cernens, ferrum, ignes, diuersasque nobis mortes minatum, imminentique plage quadragenarie uocationis spatium ut desisteres nichil uidens prodesse, uenabulum mox tibi excommunicationis opposui, ut eo saltem uiso territus, te et tuos uel ad momentum refrenares, et presulem quem amiseras recognosceres. Sed tu maluisti illo excommunicationis uenabulo configi, quam a cepta tyrannide uel ad punctum refrenari. Nam quod dicis te regis hoc iussu fecisse, nec nego, nec affirmo, nec quid hoc leuet intelligo. Cuiuscunque enim hoc iussu feceris, eadem culpa ac si nullus iusserit urgeris. Nam ad exaggerationem tue culpe ista satis transgressio sufficit, quod preter mea tui  archiepiscopi consulta, contra canonicam auctoritatem tale aliquid incipere presumpsisti: quodque etiam me iubente non debuisses facere, hoc te ipso consultore fecisti. Quod autem ais te in malum Odonis agere impulsum, nec etiam ei palmitem destruxisti, sed uineas canonicorum sancti Mauritii, preter cetera que in tuam matrem Ecclesiam iussu tui D. Fulconis intulisti opprobria, radice tenus comminuisti. His de causis excommunicatorias tibi litteras, quas contra ius et fas audacie notas dicis, misi. Nec te oportuit tuum magistrum et dominum tam temere reprehendere, ut a tuo incepto resipisceres, transmisi, non ut te uellem flecti in eam partem qua corruisti. Quod discrete an indiscrete  fecerim, tua iuridicialis libra penset, qui consultorem querere mones. At si indiscrete ac sine causa temerariam in te, quod absit! excommunicationem intorsissem, sustinere tamen iudicium tui pastoris, et a sacra celebratione cessare debuisti. Quod quia non fecisti, et consultrice superbia tui magistri interdicta paruipendisti, prudens in uoraginem te excommunicationis precipitasti. Accipe super hoc quid beatus Gregorius dicat: Utrum, inquit, iuste an iniuste obliget pastor, pastoris tamen sententia gregi timenda est, ne is qui subiectus est, et cum iniuste forsitan ligatur, ipsam obligationis sue sententiam ex alia culpa mereatur. Pastor ergo uel absoluere indiscrete timeat, uel ligare. Is autem qui sub manu pastoris est ligari metuat uel iniuste, nec  pastoris sui iudicium temere reprehendat, ne, etsi iniuste ligatus est, ex ipsa tumide reprehensionis superbia culpa que non erat fiat. Hactenus beatus Gregorius. Hac igitur, frater, argumentatione conuictus cum sis, excommunicatum te recognoscendo iterum plange, et plangendo ad satisfactionem reuertere.

Atque his tue epistole locis tantum nos respondisse sufficiat, ceteris aliquis otiosus respondeat. Nam ego illa que magis sunt necessaria et pollicitus sum H. fratri prosequar. Contemplor ex motibus tui corporis diuersa genera passionum tuam germinare animam: quibus si aliquo medicamine, priusquam in uires prodeant, non occurritur, mirabilem tue anime generabunt mortem. Sed congrua cuique  passioni ignorabitur medicina, nisi origines, et, ut ita dicam, radices earum, intentissima discretione fuerint explorate. Omnium itaque passionum anime unus fons atque principium est. Secundum qualitatem uero partis que in anima uitiata fuerit, unaqueque passio uocabulum sortitur. Quod et corporalium morborum docetur exemplo. Si enim uis noxii humoris obsederit caput, cephalalgica passio nuncupatur, si pedes, podagrica, si manus, chiragrica nominatur. Totque uocabula unius humoris sortitur incommoditas, quot membrorum obsederit portiones. De uisibilibus ergo ad inuisibilia transeuntes, uniuscuiusque anime partibus unumquodque uitium inesse credimus. Quam sapientissimi quique tripartite definierunt esse uirtutis. Nam et rationabilis est, et  irascibilis, et concupiscibilis. Secundum ergo qualitatem uitiate partis, infectio cuiusque pestis nominatur: nam si rationabilem partem infecerit, cenodoxie, elationis, inuidie, superbie, presumptionis, hereseos uitia procreabit. Si irascibilem uulnerauerit, furorem, impatientiam, tristitiam, acediam, pusillanimitatem, crudelitatemque parturiet. Si concupiscibilem infecerit portionem, gastrimargiam, fornicationem, philargyriam, et desideria noxia terrenaque generabit. Animaduerto igitur, frater, ex motibus tui, ut dixi, corporis, tuam animam suam generare mortem. Nam cum tu tantam in me, tuum presertim magistrum, superbiam, contemptionem et presumptionem demonstrares, apparet rationabilis  tue anime partem miserabiliter esse corruptam. Certis enim iudiciis hec tria in te notantur: superbia uidelicet, quod tam superbe archiepiscopo respondes; contemptio, quod sua interdicta paruipendis, que, licet iniusta, quod absit! essent, tamen, sicut superius probaui, timenda tibi esse debuissent; presumptio quoque, quod iuste an iniuste interdictus ad sacram celebrationem accedis. Quorum trium iudicia rationabilem, ut dixi, anime tue partem predicant esse uitiatam. Reliqua autem si qua in te germinant tute ipse uideris. Nam huic ego parti quam tam horribiliter corruptam cerno, quiddam ex sanctorum Patrum cemptis, sicut pollicitus sum, medelis quo reuoceris ad salutem procurabo. Sed hec procuratio nil tibi proderit, si prius uulneri quo  ad mortem infixus es, satisfactionis medela non subuenerit. Quo, ut dico, per satisfactionem sanato, tumores illico superbie, contemptionis et presumptionis quos in tuam animam induruisse suspicor, falce discretionis amputabis.

Deinde amputationis illius uulnera recentia, ne aliquam aliam passionem generent, penalis cauterio timoris ustulabis, quam usturam ne frigus impietatis tangat, caritatis ardore et oleo fouebis misericordie. Quod si ita feceris, et superbia illa, qua instigante responsa in me tam torua iaculatus es, et contemptio, qua meum interdictum paruipendis, et presumptio, qua excommunicatus ad sacram celebrationem accedis, peribunt. Et rationalis pars tue anime magna ex parte ad incorruptionem reuertetur.  Post hec autem has uirtutis species, humilitatem, patientiam et obedientiam in unum melle diuinorum eloquiorum conficies, et in buxula tue mentis hoc antidotum diligenter recondes, unde quotidianam tua anima dietam sumens, non solum has pestes in perpetuum non germinabit, sed etiam a ceteris omnibus incorrupta fulgebit. His te, frater, monens, non fastu doctoris efferor, sed officium mee prelationis trepidus exsequor, quibus si annueris, tue, ut arbitror, saluti prouidebis. Si autem, quod absit! aliter pariter neglexeris, quod meis repugnent factis , ab hoc te errore Dominica uoce reprimo, qua ait: Super cathedram Moysi sederunt Scribe et Pharisei; quecunque ergo dixerint uobis seruate et facite, secundum uero opera illorum nolite facere: dicunt enim  et non faciunt . Scribis enim et Phariseis, ut tu ipse melius nosti, commissa erat doctrina legis, ut eam exponerent auditoribus suis. Ideo Dominus dixit: Super cathedram Moysi sederunt Scribe et Pharisei, id est, super doctrinam legis; quorum dictis, posthabitis factis, auditores obtemperare iussit, cum ait: Quecunque ergo dixerint uobis seruate et facite, secundum uero opera illorum nolite facere. Pharisei enim quod docebant malis operibus destruebant, quod Dominus subsequenter adiunxit: Dicunt enim, et non faciunt. Tales sunt modo in Ecclesia episcopi, presbyteri et abbates, qui bene docent, et male uiuunt; de quorum numero et me esse confiteor. Sed tamen quia super cathedram doctrine et prelationis, licet indignus et imperitus,  nec dicta factis compensans, sedeo, si quid boni a me in illa cathedra sedente preceptum tibi fuerit, Dominica, ut audis, admonitione obseruare debebis. Quod si neglexeris, Dominicis preceptis apertissime contraibis. uale.





EPISTOLA CXXII [olim CXuIII]. 


Guillelmi, ducis Aquitanie, ad Aribertum abbatem.







EPISTOLA CXXIII [olim CXuIII bis].


Sancto et uenerabili Andegauensium episcopo N., ISEMBERTUS, humilis Pictauorum sacerdos, suffragium orationis et fidelitatis obsequium.

Cum mihi constans dilectionis uestre sit habitus,  eo magis gauderem, presul optime, quo uobis sepius placitura facerem. Nouerit ergo serenitas uestra quod libentissime uenirem ad pretiosissimam dedicationis templi uestri solemnitatem, nisi detineret me causa huiusmodi: Dominus noster Guillelmus comes, habito consilio cum Italis, precepit mihi, et dominis meis Isloni atque Rohos cepiscopis, sua quedam seria procurare, que nullatenus sunt nobis postponenda. Hac de causa, quia caritatem uestram inuitatus adire nequeo, non parum animum meum occupauit egritudinis affectus: sed hoc consolor, quia spero me per Dei gratiam alias officiis uestris alacriter adfuturum. ualete coram Deo in sanitate condigna.





EPISTOLA CXXIu [olim CXIX].


 Guillelmi ducis Aquitani ad Leonem uercellensem episcopum.







EPISTOLA CXXu [olim CXX].


Domino suo carissimo FULBERTUS presuli H. omnium expetendorum summam.

Quod ante uindemias non reuiso uos, Pater, dilectissimi fratris B. morbus me detinet, cum opportunum fuerit, aunuente Deo, libentissime id acturum. Scripto uestro interim queso mihi innotescere quomodo uos agatis, et qualiter condiscipuli mei se gerant in scholis, et an melius solito celebrent canonicas horas. Mitto uobis unum ex duobus libellis quos amicus noster comes G. rogauit transcribi. Immissum cuidam hunc librum in arca mea celabat obliuio,  putante me illum uobis esse delatum. Si uos uel uestros in querendo laborare feci, mea culpa. Salutate, precor, uice mea dominum meum Sigonem et Hiduinum: priorem, animum meum, et alterum anime mee dimidium. Ceteri uestri omnes salui sint in Christo, summa omnium salute uos protegente. Amen.





EPISTOLA CXXuI [olim CXXI]


Fratri E. HILDEGARIUS omne bonum optat.

uolo scribas mihi, carissime, quam bene tibi procedat scholasticum officium a domino meo presule, rogatu meo, nuper tibi commissum; quantum eius gratiam inieris, qui te demulceant, qui mordeant, quam incolumis tute consistis. Prosperitas tua salus mihi est, aduersitas egritudo. ualeas semper  in Christo.



EPISTOLA CXXuII [olim CXXII].


Arch. I. humilis episcopus eternam salutem.

Magnas gratias referimus uestre caritati, petitionem nostram explere sub rationabili conditione promittenti. Cui conditioni uelle nos alacriter deseruire, sed minime posse, magnitudini uestre notum facimus. Doctores enim itineris ipsi multis occupati mittere uobis non possumus. Nec ab ipso comite uu. querere ualemus, quoniam abest in expeditionem profectus, ut aiunt, non rediturus usque ad decimum septimum Kalendas Nouemb., cum sequenti die simus dedicaturi ecclesiam nostram. Nolumus ergo excellentiam uestram fatigatum iri, ne forte, cum uolumus  presentia uestra gaudere, aliquo uestri incommodo obiter uobis illato turbemur: quod si accideret, letitia uestre solemnitatis in maximum uerteretur merorem. ualete feliciter.



EPISTOLA CXXuIII [olim CXXIII]. 


Quem iugiter in precordiis anime sue fouet D. et patri suo F. HER. perpetuo uigere.

Dux noster Guillelmus uobis amicissimus profecturus est in Italiam die Iouis proxime uenturo, sciscitari de causa filii sui, si cum honore et incolumitate sua fieri queat. Itali enim elegerunt eum sibi ad regem, facientes ei sacramentum, et Italie regnum concedendi, et Romanum imperium acquirendi, per rectam fidem, quantum possunt. Hac de causa precessurus  est prudens pater filium, quem supra dixi, cum ipsis deliberaturus. Nunc ergo prudentie uestre est decernere utrum ad nos illo absente ueniatis iuxta condictum. Si ueneritis, uictualia uobis Deo largiente non deerunt. Unde quodlibet uobis placuerit, litteris mihi rogo significari. Interea et semper cum omnibus uestris bene ualeatis, sanctissime Pater, uite nobis dulcedo pariter et gloria. Si transieritis Bituricas, cum Odone de Dolis amice loquimini. Inueni illum in Romano itinere prudentem uirum, et spero uobis obsequentissimum fore, si quid obsequii uultis ab eo; est etiam comiti nostro Guillelmo satelles fidelissimus et familiarissimus. Fulco comes appellatus a comite Guillelmo ne uobis inter uias technam moliatur, respondit in uera fide, sicut uobis  uisum est, nullam se moliturum; uelle etiam sibi premandari uestrum aduentum, ut conducat uos per sua. Prosperum iter faciat uobis Deus salutarium nostrorum.





EPISTOLA CXXIX [olim CXXIu].


Guillelmi ducis Aquitanie ad marchionem ***.







EPISTOLA CXXX [olim CXXu].


Leonis uercellensis ad Guillelmum ducem Aquitanie.







EPISTOLA CXXXI [olim CXXuI].


Guillelmi ducis Aquitanie ad Leonem uercellensem episcopum.







EPISTOLA CXXXII [olim CXXuII].


Domino suo FULBERTO HILDEGARIUS fidelis eius ad uotum omnia bene contingere.

Priorem tue penitentie causam, super honore beati Hilarii suscepto, iustam esse noui, Pater. Obsequens igitur mandatis tuis, cum sim tuorum minimus, uixque necessarii nomine dignus, illud competenter dixerim quod tui presentia carere multum mihi sit incommodum, ut pote rudi, quotidie tuis eruditionibus egenti, nec non ab obsequio alme Dei Parentis iam diu uacanti: ferre tamen hoc, et tuas licet graues ad nos ueniendi protelationes, quia sic iubes, utcunque satagerem, dum certus essem ecclesiam Sancti Hilarii, a te in proximo frequentandam, aliquatenus exaltari. Tanta esset  mihi exinde prouentura coram Deo et hominibus gratia! cuius spe uehementer captus mirum in modum a clientela tua tandiu abesse et a supradicte domine seruitio quasi emancipari pertulerim: tanti esset mihi preterea quamdam fame tue minorationem abigi! quam ingruentem uideo, nisi quod tu ipse loco suscepto prefueris. Sed cum te plus biennio detinuerit hinc sollicitudo pastoralis, hinc principum discordia, nec scio quando nisi illis obeuntibus componenda, orturis forsitan aliis pluribus causis te itidem remoraturis, uix ausim sperare te uel semel Pictauorum fines reuisere, et, prout geris animo, illi egregio confessori Christi deseruire. Sperabo tamen etiam adhuc, sicut promittis, uice tua quod potero seruiens interim, letum rei exitum mihi  tibique annuere Dominum assiduis uocibus et anhelis precibus orans. Dic, queso, Pater, quis unquam tiro sine duce militauit? Quis alto mari sine remige credere se uoluit? Guillelmus comes amicus tuus et canonici nostri te resalutant adhuc fideliter. Iordanus etiam Lemouicensis episcopus, cui olim suffragium prestitisti apud archiepiscopum Bituricensem, plurima te salute impertiens rogat suppliciter ut mittas ei uitam sancti Leonardi, in episcopatu suo quiescentis, ut aiunt  ; sicubi reperire poteris, pulchre dicas hoc feneratum esse. Ex mea quoque parte non uos peniteat, te dico dominum meum, carissimum tuum quoque Sigonem, probis moribus et artibus magnum, centenas millenas excipere salutes. Ne te, queso, scripti mei tedeat et ineptiarum. Quedam  legatis dicere iussi que audire poteris cum uolueris. uale, carissime Pater





EPISTOLA CXXXIII [olim CXXuIII].


Guillelmi ducis Aquitanie ad Fulbertum







EPISTOLA CXXXIu [olim CXXIX].


Domino suo FULBERTO episcopo HILDEGARIUS seruulus eius gaudium perpetue salutis.

In litteris amici tui G. comitis multam deprehendere potes erga te benignitatem, familiaritatem, amicitiam, sustinentiam que non opus est mihi exponere tibi optime scienti. uita tua ac illius comite, non amittes susceptum honorem, si tenere uolueris. Suadeo ergo ne facias uel scribas ei repudium,  si intelligis fore tibi utile et ecclesie tue restaurationi, et si est tibi animus et facultas ad ipsum ueniendi, ut rogat, et mihi uicarium subrogandi uel socium addendi. Nullatenus enim ferre possum, nisi iussione tua coactus, uel absentari penitus me, uel abesse diutius obsequiis alme Dei Genitricis et tuis, desiderans ut ceruus ad fontes aquarum tuis plenius instrui documentis, omni auro et argento, ipsa etiam uita mihi carioribus. uolo interim mandes mihi, bone Pater, quid mercedis erit labori meo, tantulo scilicet, utrum iubeas ad presens non obturari os bouis triturantis: an, uelut Isaac Iacob filium suum benedicens, caligantibus  oculis prophetans, in presentique filium non uidens, multa mihi bona in posterum prouideas. Feria secunda post octauas Pentecostes proficiscar ad te, si potero, resciturus utrum uenias ad comitem in natali sancti Ioannis. uale.



EPISTOLA CXXXu [olim CXXX].


Domino R. uenerando atque amabili decano Sancti Hilarii H. eternam salutem.

Multe uobis gratie referantur ex parte Dei et domini mei episcopi, et mea, quod, sicut dicitis, rem Sancti Hilarii bene custodistis. Hinc profecto uos eius fidelem esse amicum et nostrum, quorum uicem exsequi studueritis, certissime probatis. Quia uero nobis in presenti uos audire non licet, de quibus  nos interrogastis, significare curauimus, ut triginta quinque libras, et alias quas uobis dimisi, in opus Sancti Hilarii per consilium boni ducis Guillelmi expendatis, nullam mihi partem reseruantes. Non enim possum me intromittere amplius de officio Sancti Hilarii, cum etiam uia sit mihi et domino meo episcopo difficilis propter seculi malitiam quam nostis, et ita Sancte Marie seruitio tenear astrictus, ut ab hoc sine damno uel culpa dimoueri nequeam. Sed et ipsius Dei Genitricis eminentiam apud Sanctum Hilarium, si qua ex me est, huius rei deprecari posse reor offensam: nec enim illum honorem cuilibet inferiorum postposuerim, sed [si] clientele Matris Domini, que etiam archangelorum omnium dignitati prelata est, iure, ut puta eius alumnus quantuluscunque,  me reddiderim. Dicetis ergo illi prudentissimo duci ex parte domini mei episcopi, ut tali rectori committat locum Sancti Hilarii, quem nec difficultas itineris, nec imperitia ecclesiastici ordinis ab eius obsequio detineat. Et he sunt rationes de quibus Reginaldus uice dominus ad seniorem meum episcopum locutus est, et unde talem uobis finem mandamus. Nunc uestram caritatem, que semper mihi fuit presentissima, rogo, dilectissime, ut omnes clericos domini nostri dulcissimi ac beatissimi Patris Hilarii, a paruo usque ad maiorem, ex meo nomine salutetis, et omnibus orationum fidelia dicatis. Ipsi etiam comiti centenas millenas salutes ex mea parte conferatis, quem pre omnibus laicis diligo, memoriam eius in orationibus meis ad Dominum faciens,  qualescunque ei, pro amore et beneficiis que mihi exhibuit, indesinenter gratias agens. Similiter autem dominum meum Isembertum episcopum salutate, obsecro, cuius in me benignitatis ac hilaritatis quanta fuerit gratia, nullatenus dicere me sinit probitatis eius immensa magnitudo. Sed et filium comitis et dominam comitissam, nec non et alios, quorum beneuolentia etsi immeritus gaudebam, eodem salutis munere cunctos impertiri ne pigeat. Ad summam uos ipsum bene ualere optans, finem orationis facio.



EPISTOLA CXXXuI [olim CXXXI]. 


Sacro Senonensium archipresuli LEOTHERICO canonici Sancte Marie Carnotensis in Christo salutem et adhuc fidelitatis obsequium

Multum miramur, uenerande Pater, quod bonis initiis tam malos exitus habuisti: uidelicet quod nobis pastore carentibus, in altero substituendo primum bene fauisti, et postremo sententiam tuam deprauasti, alium [quam] quem nos elegeramus ordinando. Ne autem dicas ignorasse te electionem nostram, mandauimus tibi per diaconos nostros, Odelerium et Frotmundum, elegisse nos A. decanum, cum litteris nostris idipsum continentibus; qui talis nobis uidebatur, qualem episcopum ordinari debere dicit  concilium Carthaginense quartum. Quod si posthec alium tibi obtulerunt uel rex uel aliqui ex nostris minus sapientibus, oportuisset te causam diligenter attendere, et inter nos ipsos diiudicare, quorum sanior haberetur electio, sicut in decretis Leonis pape significari optime nosti his uerbis: Ille omnibus preponetur, quem cleri plebisque consensus concorditer postularint: ita ut, si in aliam forte personam partium se uota diuiserint, metropolitani iudicio is saltem alteri preponatur, qui maioribus et studiis iuuatur et meritis. uolumus autem scire te quod ipsam electionem nostram mandauimus domno regi per suos monachos, Hernaldum priorem et Restaldum prepositum sancti Dionysii. Quibus, obiicientibus nobis de Theodorico ordinando regiam uoluntatem,  iniunximus ut dicerent regi ne id temere fieri iuberet. uocaret autem nos antea, si sibi placeret, ad curiam suam, uel sue uoluntati consensuros, uel cur dissentiremus ostensuros. His uero dictis nostris ipse domnus rex contemptis, qualem sibi tibuit personam absque nostra petitione ordinari uiolentus accelerauit. Immemor fortasse illius dicti Constantini Christ. imperatoris, de uiolentia principum contra se et contra alios principes ita se habentis: Quecunque, inquit, contra leges fuerint a principibus obtenta, non ualeant. Sed, ut ad presens de ipso taceamus, qui sane uiderit utrum omnia recte agat, nec post factum peniteat? Ad te, Pater, querimonie nostre flectimus articulum, quem Ecclesie nostre  curam neglexisse, imo auctoritati tue derogare uehementer dolemus, posthabito supradicto Leonis pape decreto. Quod si obseruasses, rationabiliter utique egisses, et bene nobis, ut filiis pater, consuluisses. At ipso uiolato quam multa alia sanctorum Patrum uiolaueris, tute considera. Nos tamen pauca tibi de multis scribimus. Legitur in decretis Celestini pape: Nullus inuitis detur episcopus: cleri, plebis et ordinis consensus et desiderium requiratur. Et post pauca: Sit facultas clericis renitendi, si se uiderint pregrauari, et quos sibi ingeri ex transuerso nouerint, non timeant refutare: qui, si non debitum primum, uel liberum, de eo qui eos recturus est, debent habere iudicium. Item ex concilio Carthaginensi tertio: Et illud est statuendum ut, quando  ad eligendum episcopum conuenerimus, si qua contradictio fuerit oborta, quia talia facta sunt apud nos, non presumant, ad purgandum eum qui ordinandus est, tres iam, sed postulentur ad numerum supradictorum duo uel tres; et in eadem plebe, cui ordinandus est, discutiantur primo persone contradicentium. Postremo illa etiam que obiiciuntur pertractentur, et, cum purgatus fuerit, sub conspectu publico ita demum ordinetur. Ecce quomodo Patrum sententie uiolantur. Nobis enim inuitis obtrudere uultis episcopum, nec conceditur nobis liberum, de eo qui nos recturus sit, habere iudicium; et, cum huic qui ordinandus erat contradiceretur, minime purgata sunt que obiiciebantur, nec persone uel rationes contradicentium discusse. Que cum ita sint, cumque legem  canonicam in hoc negotio multimode solueris, monemus te non increpando, neque diiudicando, sed affectu filiorum obsecrando, ipsi legi quam offenderis reconciliatum iri, confitendo culpam et penitendo. Nec pudeat te dicere necessariis tuis secreto Dominum timentibus, et in lege ipsius bene eruditis, iam tandem te animaduertisse ea que fiunt contra statuta canonum non debere stare, sed et facientes penitere oportere. Quod si forte rex auctoritate tua deinceps corroborari uoluerit, quod sine solutione canonum stare non possit, uideris, Pater, ne adiicias peccatum super peccatum: sed aut, quantum poteris, id corroborare dissimula, aut manifeste salua legum auctoritate id te exsequi non ualere proclama. Postremo suppliciter oramus hec scripta nostra  minime publicari, que apud tui cari pectoris secretum promere audemus. Rescribe uero nobis si quid tibi uidetur contra hec rationabiliter opponendum. Augeat tibi Deus Spiritum consilii et fortitudinis, sapientie et intellectus.



EPISTOLA CXXXuII [olim CXXXII].


Sanctis presulibus G. Beluacensi, O. Aurelianensi, A. Turonensi, clerici Sancte Marie Carnotensis, famuli eorum et fratres in Domino salutem.

Conquerimur apud uos, Patres, de archiepiscopo nostro, et rege, qui nobis inuitis episcopum donare uolunt quemdam idiotam, ut scitis, et eiusmodi officio indignum; precantes auxilium uestrum ut uigiletis sicut boni Ecclesie pastores ad portas eius, ne intreat in illam ille talis, qui non quesiuerit  intrare per ostium, sed aliunde ascendere, sicut fur et latro . uobis tribus portas custodientibus, sciatis pro certo quartum custodem addi, Odonem comitem, et nunquam recepturum illum in ciuitatem suam, nisi prius uestro iudicio examinatum, utrum recipi debeat an non. uigilate igitur attentius, et diligenter inquirite causam cum uestris sapientibus clericis, et nobis famulis uestris, si dignemini, nec propter regis reuerentiam hoc agere pigritemini, quasi hoc pertineat ad fidelitatem eius. uere etenim illi fideliores eritis, si que sunt corrigenda in regno eius correxeritis, et animum eius ad eamdem correctionem compuleritis. uolumus autem scire uos A. decanum quem elegeramus  factum esse monachum, nichilominus tamen nos eum optare nobis fieri episcopum; cum reprobatus fuerit ille lupus, quem probare potestis indignum. Quod uos inuicem caute et diligenter et secrete deliberare petimus, utrum fieri possit an non, et nobis seruis uestris ac fratribus deliberationis uestre finem innotescere, siue litteris, siue legato fideli. Hec autem uerba nostra uidete interim ne publicentur. ualete.



EPISTOLA CXXXuIII [olim CXXXIII].


Quem super omnes abbates diligunt sanctissimo patri O. canonici Sancte Marie omnium uirtutum gratia prefulgere.

Obsecramus uos in nomine sancte Trinitatis, ne faueatis contra ius et fas partibus Theodorici simulati episcopi, neque suadeatis Odoni comiti facere  cum eo concordiam contra sanctorum canonum auctoritatem. Clarissimum speculum posuit uos Deus in mundo, uidete ne qualibet nigredine obscuremini, qua offuscentur alii; sed semper uero lumine resplendeatis, quo et alii possint illustrari. ualete, beatissime Pater, et rescribite nobis quid melius de hac causa uobis uidetur.





EPISTOLA CXXXIX [olim CXXXIu].


In Christo sibi dilecto semperque diligendo domino RAINALDO HILDEGARIUS seruus eius fidelis, que retro sunt obliuisci, et iugiter in anteriora tendere.

Causa caritatis pollicitus sum conuersari me cum  Hereberto nepote tuo, usquequo fruges noue colligantur, amice illum habiturus, interim quasi presentie tue uicarium. Scripta que tibi mitti poscis, partim mittimus, partim minime, quia non sunt missu facilia: que uero mittuntur, et difficilia sunt cognitu et pernecessaria, de sacramento uidelicet corporis et sanguinis Domini; que si non digne ac fideliter percipimus, uiuere non habemus. De cogitationibus autem que se nolentibus nobis ingerunt, ita sentiebat carissimus pater noster Fulbertus: nil eas nocere, si tandem menti minime placuerint; signo crucis abigendas esse ab animo, uelut muscas ab oculis importunas; rationem ponendam esse mentis custodem, rerum utilium receptricem, quibus dum occupata fuerit, ab inutilibus impeti uel penetrari  non possit: cui sententie multas alias in uitis Patrum consentientes reperire potes, que tuum animum optime releuabunt, opitulante Christi gratia, sine qua nichil ualemus uel sumus. Cetera uero que ad presens non mittuntur, quia nec adeo scriptu facilia, nec satis idoneum gerulum habere modo uidentur, Deo uolente, spero me tibi missurum uel delaturum, cum opportunum tempus et latorem inuenerim. ualeas, animo meo carissime, mortuus huic mundo Christum tibi uiuere noris, uirtuti uiuas, sit tibi mors uitiorum, ora pro me famulo tuo, Pater.





SANCTI FULBERTI TRACTATUS IN ILLUD ACTORUM XII, I: Misit Herodes rex manus, ut affligeret quosdam de Ecclesia, etc., Factus in Festo sancti Petri ad uincula

*

 Scripturam sacram recte, cum legit, intelligit qui modos locutionum eius non negligit. Hos autem considerare non sufficit, nisi qui eam meditatione continua frequentauit. Nam sicut, homini cuilibet frequentius colloquendo, paulatim cuius sit qualitatis aduertimus, ita et morem Scripture sacre, sepius eam retractando, cognoscimus. Ipsa enim, sicut Patrum magisterio edocemur, nonnunquam, per hoc quod uituperabiliter iuxta historiam gestum narrat, uirtutem laude dignam iuxta mysticum intellectum significat. Hoc autem in eo uel maxime claret, quod de Dauid et Uria sacra Historia gestum refert: ubi et Urie innocens deuotio, Iudeorum infidelitatem designauit; et peccatum Dauidis, sacramentum magnum Christi et Ecclesie figurauit.  Sciendum tamen quia in his que historialiter acta referuntur, agentium cause propter significationem non mutantur: ita ut nec iusto aliquid de iustitia  sua minuat, etiamsi per quod ab eo laudabiliter gestum est, malum aliquod designetur; nec iniusto iustitie meritum conferat, etiamsi per hoc quod improbabiliter gessit, aliquod bonum figuretur. Neque enim peccatum Dauid ideo peccatum non fuit quia bonum illud maximum figurauit, aut Urie innocentia malum fuit quia infidelis populi duritiam designauit. Hec idcirco premisimus, ne meritis apostolicis derogasse ab aliquo iudicemur, cum per ea que de illis in hodierna lectione narrantur, aliquid quod sanctitati eorum non congruat, significare dixerimus. Hodie namque nobis, de more Ecclesie, apostolorum Actuum lectio recitatur, in qua frater Ioannis Iacobus gladio narratur occisus, apostolus quoque Petrus et comprehensus legitur et exceptus.  Digna prorsus fide historia est, etiam iuxta litteram uenerabiliter amplectenda; uerumtamen, quia in spirituali libro Ecclesie continetur, et ex illa  quedam Patres spiritualiter intellexisse legimus; non uidetur incongruum si, historie ueritate seruata, quomodo spiritualiter tota possit intelligi demonstremus. Sed iam audiamus exordium.

I. Misit Herodes rex manus, ut affligeret quosdam de Ecclesia . Quem sub Herodis uocabulo accipere debeamus significatum, et nominis eius appellatione et operis crudelitate docemur. Herodes quippe pelliceus interpretatur, quo nomine recte antiquus humani generis aduersarius designatur; cuius suasionibus dum primi homines crediderunt, stola immortalitatis perdita, pelliceas tunicas mortalitatis indices acceperunt. Nam, quia pelles mortuis animalibus solent detrahi, non incongrue per pelliceas tunicas dicitur mortalitas figurari. Quas  quidem tunicas Deus fecisse et homines induisse legitur; non quod eos ipse mortales creauerit, de quo Scriptura uerax ueraciter protestatur: Quia Deus mortem non fecit; sed quia, quos ad uitam eternam, si mandatum seruarent, condidit, post preuaricationem mortales factos ipsa uestis qualitate monstrauit. Sed huius indumenti ipse proprie hominibus auctor exstitit, qui eis culpam qua illud mererentur promissione seductoria persuasit. Iure igitur ipse pelliceus nominatur, cuius instinctu humana natura pelliceis tunicis mortem significantibus amicitur. Rex autem Herodes iste uocatur, quia ipsum esse regem super omnes filios superbie Scriptura testatur; qui et omnibus regimini suo subiectis ad mortem perpetuam principatur, Cuius  Herodis manus sunt uel maligni spiritus qui illi ad deceptionem obsequuntur, uel certe peruersi homines, in quibus, iuxta Pauli uocem, iniquitatis mysterium operatur. Hostis quippe, humane perditionis insatiabiliter auidus, cum ei ad uotum sua solum nequitia non plenarie satisfacit, ad exsatiandam famem sue malitie socios sibi uel malignos spiritus uel homines peruersos adiungit. Qui nimirum ad lesionem bonorum toties manus mittit, quoties cordi eorum uel per subiectos spiritus immunda desideria iniicit, uel per humanam seuitiam contra eos in exteriori acerbitate crudescit. Quod enim contra caput nostrum semel egit, hoc etiam contra nos membra eius indesinenter agere non  omittit. Nam quia mentem eius tentando penetrare non potuit, ad perimendam carnem ipsius, manus suas, uidelicet Iudeos et milites Romanos, armauit. Sic ergo etiam nunc, quoties a corde electorum repellitur, ut eos saltem in corpore perimat, inuidia ardescente succenditur. Ad quid autem tantopere seuiat, aperitur, cum subditur: Ut affligeret quosdam de Ecclesia. Ea enim quamprimum intentio illum ad contemplandam electorum innocentiam concitat, ut uel eos in culpam peruersa suadendo deiiciat, uel certe, dum eius suasionibus resistunt, eos requiescere non permittat. Iustorum uero mens, que in superna contemplatione requiescere appetit, hoc ipso uehementer affligitur quod occulto insidiatori continua congressione repugnare compellitur;  quibus etsi numerositas triumphorum coronam uictorie repromittit, hoc ipsum tamen quod crebro dimicare coguntur, eos uehementer affligit. Scientes namque humanam fragilitatem ad casum esse precipitem, ualde suspecti sunt, ne hostis, qui eos ad certamen frequentius prouocat, remissius decertantes quandoque deuincat. Notandum interea quod non dicitur: Ut affligeret Ecclesiam, sed quosdam de Ecclesia; quia, etsi fideles omnes odio generali persequitur, acerbitatem tamen illius illi grauius sentiunt, qui leuibus desideriis eius matura grauitate resistunt. Quos uidelicet tanto atrocius impugnat, quanto eos fortius repugnantes considerat. uel certe missis manibus quosdam specialiter Herodes affligit, cum, tentamenta illius aliis euadentibus,  alios ad uitiorum precipitia trahit.

II. Sequitur: Occidit autem Iacobum fratrem Ioannis gladio. Hanc quidem beati Iacobi passionem omni ueneratione suscipimus, credentes et illum pro triumpho martyrii iustitie corona donatum, et hostem ipsius pro sua crudelitate morte eterna mulctatum. Sed quod iuxta historiam semel factum audiuimus, non frustra quomodo quotidie fiat mystice, perscrutamur. Quia igitur Iacobus luctator et supplantator interpretatur, et Ioannes, gratia Dei, possunt per hec duo uocabula duo in Ecclesia ordines figurari: unus scilicet incipientium, qui adhuc in lucta fidei contra diabolum certat; alius autem eorum qui, per gratiam Dei superato aduersario, nulla iam mentis instabilitate uacillat.  Is autem qui luctatur, modo supra, modo infra inspicitur; ita et qui, necdum perfecte compressis carnis motibus, contra diabolum luctantur, sic illum interdum sibi subiicientes supplantant, ut ab illo etiam aliquoties, saltem delectatione noxia, supplantentur. Que uidelicet noxia delectatio si non cito compescitur, protinus anima, uitalis flatu iustitie perdito, consensus gladio trucidatur. Recte ergo consensus delectationi succedens, gladius appellatur, quia, intra sanctam Ecclesiam, illi quoque qui blandimentis diaboli enormiter succumbunt, cum illis qui per gratiam Dei in uirtute perfecti sunt, uno uerbi semine concepti, uno sancte matris Ecclesie utero sunt renati. Sicque illos meritorum  diuersitas separat, ut tamen sacramentorum communio quadam, ut ita dixerim, fidei consanguinitate coniungat. Nec nouum sane si semen uerbum dicitur, quia et Paulus, cum idem uerbum super corda Atheniensium spargeret, ab eisdem Seminiuerbius uocatus est. Si autem per hanc Apostoli necem non mors peccati, sed carnis, accipitur, sciendum est quia crudelis aduersarius, lesionem bonorum semper esuriens, cum  ad interiorem mortem se preualere non posse considerat, eum qui sibi resistit, saltem corporaliter trucidare festinat. Sed quolibet modo electis noceat, eius seuitia illis maxime placet quibus, pro sua innocentia, uita fidelium displicet.

III. Unde et sequitur: uidens autem quia placeret  Iudeis, apposuit apprehendere et Petrum. Iudei namque, qui confitentes interpretantur, quos alios hoc in loco designant, nisi eos qui, iuxta Apostolum, Confitentur se nosse Deum, factis autem negant? Possunt tamen Iudeorum nomine etiam immundi spiritus accipi, qui et ipsi in Euangelio, dum de obsessis corporibus pellerentur, quanquam inuiti Christum Dei uiui Filium fatebantur. Sed siue peruersos homines, seu immundos spiritus Iudeorum uocabulo designatos accipiamus, constat profecto quia de bonorum afflictione utrique uoto non dispari gratulantur. Unde et idem caput iniquorum ad persequendos bonos tanto expeditius accingit se, quanto se per hoc uotis suorum amplius satisfacere sentit. Sed iusto morte carnis perempto, pars iniqua  exsultat, quia uidelicet ille e medio subtractus est qui sub umbra sue protectionis multos ab estu malitie defendebat. Iusto uero in peccati mortem delapso, tanto amplius letitia peruersis augetur, quanto is qui lapsus est, per uite meritum stare altius uidebatur. Sed sicut supra, beati Iacobi martyrium iuxta historiam uenerabiliter amplexantes, quomodo iuxta internam intelligentiam accipi possit ostendimus, sic nunc quoque, seruato textu historie, quomodo iuxta eumdem sensum hec beati Petri comprehensio intelligi ualeat ostendamus.

Ad inuestigandum mysterium comprehensionis, uiam nobis aperit ipsa eius qui comprehensus est appellatio nominis. Sicut enim fere omnes nouimus, a petra Petrus nomen accepit. Quinam ergo hoc  nomine designantur, nisi qui per mentis constantiam fortiter stare in uirtutum soliditate uidentur? contra quos nimirum hostis tanto acrius pugnat, quanto per illos etiam alios in uirtute roborari dolens pensat. Et, quia fortassis soliditatem mentis eorum primo impetu tentationis labefactare non sufficit, more aque crebro superueniens, duram eorum constantiam rumpit. Nam sicut quidam ait :

Gutta cauat lapidem, non ui, sed sepe cadendo.
Quod etiam diuina Scriptura testatur: Lapides excauant aque, et alluuione paulatim terra consumitur . Cum itaque diabolus fortem uirum  in laqueum peccati inducit, quasi ad comprehendendum Petrum manus Herodes apponit. Ubi ipsa quoque uerborum proprietas est nobis magnopere perpendenda. Nam qui supra, ut quosdam de Ecclesia affligeret, manus misit, nunc, ut Petrum comprehenderet, apposuit. Sciendum itaque quia tanto se unusquisque a diabolo minus elongat, quanto ad comprehendendum culmen perfectionis minus appropiat. Unde cum aliquem ex talibus ad culpam diabolus rapit, quasi iuxta se manus mittit, quia ad se eum qui non longe discesserat, retrahit. Cum uero fortem quemque atque in uirtute perfectum decipere nititur et non ualet, quasi ad comprehendendum Petrum, manus  arctas habet. Unde manus ut Petrum comprehendat apponit, quia  ut robustum quemque decipiat, multiplices deceptionum laqueos nectit. Nulla autem callidi tentatoris arte tam cito uirtus pectoris infirmatur, quam cum, roboris sui uires sibi arrogans, priuata apud se exsultatione letatur. Nam mox, a superno protectore desertus, in uirtutum culmine diu minime perseuerat, quia eum exinde uentus elationum perturbat. Ab alto uero corruentem aduersarius excipit, cum superno auxilio destitutum per quelibet uitiorum precipitia trahit. Quasi ergo appositis manibus Petrum Herodes apprehendit, cum illum qui per uirtutum iter gradiens procul a se discesserat, protensis fraudum laqueis iterum irretiuit. Ad quod astruendum si exemplum queritur, non est opus ut longius euagemur. Quia is ipse Petrus, cuius historiam  figurata interpretatione discutimus, in semetipso partim est expertus quod dicimus. Nam cuius carnem Herodes historiens apprehendit, ipsius animam iampridem Herodes typicus trine negationis laqueo, quasi fune torto, tripliciter alligauit. Et certe de sue firmitatis robore multa iam experimenta tenebat: iam Christum Dei uiui Filium confessus fuerat; iam beatum se ore ueritatis audiuerat; iam a soliditate inuiolabilis petre Petri agnomen traxerat; iam claues regni celestis acceperat: et tamen, post tot et tanta diuine largitatis munera, cum ad horam Dominice passionis uentum est, quia paulo amplius de sua firmitate presumpsit, sibimet relictus, protinus quisnam esset inuenit. Qui certe in eternum periret, nisi illum benignus iehsu  intuitu benignitatis sue respiceret, respiciens emolliret, emolliens ad amaras lacrymas commoueret, commouendo ad lacrymas, crimen quod commiserat indulgeret. Quo nimirum exemplo nos infirmi ad cautele uigilantiam euidenter instruimur, ut mens nostra, etiam summis uirtutibus predita, semper se in humilitate deprimat, semper non ex se esse quod est, trepidare cognoscat: ne forte, dum ultra se presumptionis aura raptatur, quanto se altius extulit, tanto grauius elidatur

Iu. Sequitur: Erant autem dies azymorum. Iuxta litteram patet sensus, quod scilicet apostolus infra Iudaice pasche septimanam sit ab Herode comprehensus: dies quippe azymorum illi septem proprie uocabantur qui quartum decimum  primi mensis, quo agnus immolabatur ad uesperam, ex ordine sequebantur. Euangelistarum tamen auctoritas et pascha pro azymis, et azyma pro pascha ponere consueuit, sicut facile est ei agnoscere qui eorum uolumina studuerit recensere. Sed nos hec paucis iuxta historiam dixerimus; nunc interiorem sensum huiusce sententie uideamus. Ait ergo: Erant autem dies azymorum. Dies azymorum omne hoc tempus accipimus quod ab aduentu nostri Saluatoris usque ad finem mundi euoluitur: in quo nimirum tempore uerus ille »Agnus, qui tollit peccata mundi,« immolatur; per cuius sanguinem a peccati domino fidelis populus liberatur. Unde etiam Paulus dicit:  Pascha nostrum immolatus est Christus; itaque epulemur non in fermento ueteri, neque in fermento malitie et nequitie, sed in azymis sinceritatis et ueritatis. Non igitur otiose comprehensionem apostoli, per quam fortis uiri casus designatur, in diebus azymorum contigisse, scriptum asserui; sed nimirum significans quia, cum ab ipso humane conditionis primordio aduersus homines inuidia diaboli exarsit, a tempore tamen incarnationis Dominice tanto acerbius seuit, quanto seuitie sue finem iamiamque imminere presentit. Unde scriptum est: ue terre et mari, quia descendit diabolus ad uos, habens iram magnam, sciens quia modicum tempus habet . Terre quippe et maris nomine carnales quique significantur, quia et  terrenis solis intendunt, et, undarum more, uicissim se saltu superbie superponunt; ad quos diabolus habens iram magnam descendit, quia, electorum corda deserens, in reproborum cordibus requiescit. Qui, quia iam ad beatitudinem se non posse redire considerat, quasi in solatium sue perditionis, socios sibi, cum quibus ue in eternum habeat, coaceruat.

u. Sequitur: Quem cum apprehendisset, misit in carcerem. Comprehensum Petrum Herodes in carcerem mittit, cum antiquus hostis iustum, lethali crimine captiuatum, in latebris conscientie peccatricis abscondit. Recte autem peccatrix conscientia appellatur carcer, quia ibi homo interior et uinculis  peccatorum astringitur, et, nocte interna cecatus, uidere Solem iustitie prohibetur.

uI. Sequitur: Tradens quatuor quaternionibus militum custodiendum. Inter omnes huius lectionis sententias, ista est ad penetrandum obstrusior, que et ideo fortassis tam grauis ad intelligendum uidetur, quia per illam graue aliquid signatur. Gratiam itaque suam nobis Dominus subministrare dignetur, quatenus sic de illa loqui possimus, ut, si quis est inter nos qui adhuc uinculis inimici teneatur astrictus, de istis quaternionibus quantum expedit audiat, audiens intelligat, intelligens doleat, dolens ingemiscat, ingemiscens talibus se exsecutoribus traditum perhorrescat, perhorrescens autem det operam ut euadat. Quia utique unusquisque quaternio  quatuor sub se milites habet, quatuor quaterniones cum sibi subiectis militibus, simul uiginti milites sunt. Qui numerus quia ex quinario et denario conficitur , potest per illum uniuersa uitiorum multiplicitas designari, que contra decalogi precepta per quinque corporis sensus perpetrantur. Sed fortasse exigitur a nobis ut eosdem quaterniones, et qui sub eis militant satellites, specialiter distinguamus. Est quidem hoc aliquantulum operosum, sed et hoc duplici ratione indagare conabimur. De quibus nimirum quaternionibus ut secundum internam intelligentiam loqui apertius ualeamus, primum oportet eos seorsum construere, ac deinde singulis suos milites prout ratio dictauerit, assignare.  Ponamus itaque aliquem a diabolo ita omni prorsus lumine rationis priuatum, ut possit uelut insipiens dicere in corde suo: Non est Deus; de quo plane pronuntiare possumus quia per insipientiam suam in infidelitatis est carcere mancipatus. Qui nimirum, quia alterius bona uite uel mala esse aliqua omnino non credit, ad uite presentis bona appetenda uel mala cauenda curam suam ex toto inflectit. Unde fit ut anime illius, iam in infidelitatis carcere retruse, quatuor modos perturbationum diabolus supponat, qui eam sub seua custodia clausam teneant, ne euadat. Que nimirum perturbationes, etiam in anima sapientis, uicissim sibi pro causarum uarietate succedunt; sed in anima insipientis perturbationes sunt, quia per eas insipiens  perturbatur. In anima sapientis non tam perturbationes quam affectiones uocantur, quia, ne perturbent, ratione sapientie moderantur. Primus itaque perturbationum modus, cupere; secundus, metuere; tertius, dolere; quartus, gaudere. Nec moueat quod istos perturbationum modos non eo ordine posuimus quo illos secularis peta locauit, quia Scripture nostre auctoritatem iudicamus potiorem, in qua legitur: Radix omnium malorum cupiditas. Sed nec ipsi qui inter seculi sapientes habentur, eodem illos ordine in libris suis posuerunt, aut iisdem nominibus nuncupauerunt. Ecce etenim unus eorum, cum de animabus corpore exutis secundum suam opinionem ageret, ait:

 Hinc metuunt, cupiuntque, dolent, gaudentque, etc
Alius autem, qui in scholis secularibus legitur, ita posuit:

   gaudia pelle,
Pelle timorem; spemque fugato, nec dolor adsit.
Ecce quod ille ultimum, iste posuit primum; quod ille primum, iste secundum; quod ille secundum, iste, mutato loco et nomine, posuit tertium. Dolor autem qui hic quarto loco est positus, ibi in tertio ponitur. Iam autem uerum constat quod his quatuor perturbationibus, quasi quatuor quaternionibus, insipiens in infidelitatis carcere custodiatur inclusus. Et peta, in eodem loco, ipsius quoque carceris fecerat mentionem, ait enim:

 Hinc metuunt, cupiuntque, dolent, gaudentque, nec auras
Respiciunt, clause tenebris et carcere ceco.
Auctoritate itaque Scripture nostre primum modum perturbationis, quasi primum quaternionem, ponimus cupiditatem; secundo loco, metum; tertio, dolorem; quarto, gaudium: quod cur inter turbationes animi numeretur, inferius ostendemus. Ecce isti sunt quatuor quaterniones, quibus captiuum suum diabolus custodiendum committit, quem prius in infidelitatis carcerem per insipientie ostium introduxit. Qui, ut prefati sumus, quia preter hoc quod corporeis oculis uidet, nichil aliud credit, bonis interioribus uacuus, totus in exteriora prolabitur. Et primo quidem uallat eum cupiditas, ut habeat; secundo metus, ne amittat: tertio dolor,  si amiserit; quarto gaudium, si recuperauerit. Habent autem et isti quaterniones, ad seruandum captiuum diaboli, singuli sub se milites suos. uitia etenim que de unaquaque perturbatione quasi originaliter nascuntur, ipsi sunt milites, qui unicuique quaternioni, quasi pro adiutorio, ad peccatoris custodiam deputantur. Sub primo itaque quaternione quem cupiditatem nominauimus, primus miles est tenacia, secundus multiplicatio, tertius inaffectio, quartus uoluptas. Recto siquidem ordine cupiditatem tenacia sequitur, quia tanto quisque studet strictius quod acquisitum est retinere, quanto se meminit in acquirendo grauius laborasse. Tenacie uero multiplicatio subnectatur, quia, dum longa sibi uite spatia pollicetur, instat magnopere  ut que iam parta sunt, quotidiano fenore cumulentur. Quod cum ad uotum multiplicari contigerit, res quidem exterior dilatatur, sed ipse interius angustatur. Unde et tertio loco inaffectio subinfertur, quia tanto crudelius contra indigentiam proximi induratur, quanto sibi soli credit uir posse sufficere que habentur. Sed inter hec cogitat quia frustra in congregandis tantopere desudauit, si sic ab eorum communione indigentem proximum subleuat, ut ipse quoque ab eorum usu alienus existat. Unde, quia post hec totum se in lasciuiam uoluptatis deiecit, in commilitonum agmine quarto gradu uoluptas incedit; per quam scilicet ita illecebris carnis sue resoluitur, ut ei illa uoluptuosorum  sententia merito coaptetur: Manducemus et bibamus, cras enim moriemur; et: Coronemus nos rosis, antequam marcescant; et: Ubique queramus signa letitie; et nullum pratum sit quod non pertranseat luxuria nostra. Sed dum infelix anima taliter in sua uoluptate resoluitur, incipit uehementer metuere, ne scilicet id quod eam tantopere delectat, ab ea subito auferatur. Unde bene loco secundi quaternionis, metus cum suis satellitibus subrogatur, quorum I est sollicitudo, II inconstantia, III fictio, Iu irrationabilitas. Quod uidelicet frustra sic ordinauimus, si non rationem quoque cur taliter sint ordinati reddamus.

Sollicitudo namque metum primo gradu subsequitur, quia metuentis animus, dum aliquid quod  uehementer amplectitur, amittere trepidat, immensa illum suspicionum uarietas turbat; que menti trepide dum damna uentura proponit, omnia illi per cogitationem irrogat que posse irrogare confingit. Sollicitudinem autem inconstantia comitatur, qua, dum ea que pati metuit, intolerabilia fore preponderat, effeminatus per ignauiam, nulla se tolerantie uirtute confortat. Cum uero se ad tanta discrimina preuidet uirtutis robore non posse subsistere, tentat magnopere si ea saltem per fictionem ualeat deuitare. Ac proinde post inconstantiam fictio numeratur, quia metu concussus animus, de campo confidentie fugiens, in duplicitatis angulo occultatur. Post fictionem autem irrationabilitas subrogatur, quia idcirco animum tam densa perturbationum  nebula circumfudit, eo quod, amisso humanitatis consilio, nulla se rationis moderatione componit. Huic iam dolor, quem tertium quaternionem diximus, cum suo agmine ad captiui custodiam subrogatur. Est autem satellitum eius primus liuor, secundus amaritudo, tertius clamor, quartus crudelitas. Dolorem quippe primus liuor prosequitur; quia cum alter adipiscitur quod alter amiserit, amittens in adipiscentem liuore inuidie succenditur. Liuori autem amaritudo succedit, quia inuidentis animus tanto ad omnes amarescit exterius, quanto, exurente inuidia radices eius intimas, succus alicuius infundit. Post amaritudinem quoque clamor non incongrue numeratur, quia amaricatus animus, cum iam flammas suas apud se ipse tolerare  non sufficit, exterius eas cum clamoris uociferatione profundit, tantoque eas altius iaculatur, quanto id quod amissum est carius amabatur. Quartus in hoc agmine satellitum, crudelitas nominatur, quia exasperatus per dolorem animus, qui dolorem suum sub liuoris tegmine diutius enutriuit, cum hunc clamores efferendo plene non satiat, studet inhianter ut uerbis crudelibus opera crudelitatis adiungat; que nimirum crudelitas eousque doloris immensitate se dilatat, ut in eumdem ipsum qui dolet doloris penas retorqueat. Plerisque etenim accidit ut, uel rerum uel pignorum amissione turbati, dum doloris sui uulnus lenire rationis medicamine neglexerunt, in eos perturbationum fluctus inciderint, ut uel sensum communem amitterent,  uel in seipsos crudeliter manus iniicerent. Ecce quousque per satellites suos dolor seuit, ut, quasi parum sit ei quietem anime perturbare, studeat illam etiam de ipso habitaculo corporis effugare!

Restat quartus quaternio, quem ueteres gaudium nominauerunt, post dolorem congrue collocatus, quia, sicut dolor de re generatur adempta, ita et gaudium de re generatur adepta. Sed uidendum cur maiorum auctoritas, inter eas perturbationes que statum mentis solent auertere, gaudium numerauit, cum hoc inter fructus iustitie sanctus Paulus apostolus computauerit, dicens: Fructus autem spiritus, est gaudium, pax, etc. Unde nouerimus gaudium,  si quando in mala significatione ponitur, non proprie, sed abusiue nominari. Unde et apud Isaiam , ubi nostra translatio habet: Non est pax impiis, dicit Dominus, alia translatio habet: Non est gaudere impiis, dicit Dominus. uerumtamen Apostolus cum de caritate loqueretur, hoc uerbum abusiue posuit, dicens: Non gaudet super iniquitate; cum certe quicunque super iniquitate letatur, non gaudere, sed potius gestire dicendus est. Gaudere etenim tantummodo hominum est, gestire autem non solum hominum, uerum etiam irrationabilium animalium est: unde et catuli gestire dicuntur, cum internam alacritatem gestibus caude uel aliorum membrorum ostentare uidentur. Hoc itaque loco cum gaudium inter perturbationes animi  numeratur, non proprie gaudium, sed potius gestus quidam irrationabilis est accipiendus; qui et mentem per immoderatam letitiam a grauitatis pondere leuigat, et hanc eamdem leuitatem per signa exteriora demonstrat. Unde, quia per dissolutionem exteriorem demonstratam leuitas interna detegitur, non incongrue ipsa dissolutio huic quarto quaternioni pro primo milite deputatur. Cum enim mens conceptam intus letitiam grauitatis freno retinere non curat, qualis apud se intrinsecus lateat motus exterior manifestat, qua scilicet manifestatione non minimum illi dispendium irrogatur; quia, cum motus exterior ab interne superfluitatis fontibus hauriat quidquid in externis obtutibus foris maneat, tanto iam mens uilior ab omnibus estimatur,  quanto interno eius gazophylacio pretium grauitatis non inesse deprehenditur. Secundus in hac extrema acie miles, iactantia nominatur; quia nimium cum membra per motus inconditos dissoluuntur, lingua quoque, ruptis habenis silentii, per uerba iactantie diffrenatur. Pro tertio adhuc milite mendacium computatur, quia qui multa de se iactanter loquitur, fieri non potest ut non etiam quedam interserat unde mentiatur. Mendacio autem superbia subrogatur, que supradictis omnibus materiam subministret, et ultima superatur. Nam, sicut scriptum est: Radix omnium malorum cupiditas, ita etiam scriptum legitur: Initium omnis peccati superbia. Que utreque sententie ualde ab inuicem discreparent, nisi aliquo  modo unum essent; sed, quia una semper aliam gradu indiuiduo comitatur, recte et radix omnium malorum cupiditas, et initium omnis peccati superbia perhibentur. Quia nisi cupidus per superbiam intumesceret, nequaquam diuitiarum copia excecare ceteros festinaret; et nisi superbus cupiditatis stimulis urgeretur, non utique ad apicem singularis potentie tanto opere raperetur.

uII. Sed quia hoc, quod apostolus comprehensus et quaternionibus traditus dicitur, uno modo tractauimus, libet hoc ipsum sub alia significatione exponere, et eius iudicio qui hec fortassis legere dignabitur, utramque expositionem relinquere. Nam qui iam per diuinam gratiam illuminati sumus, non nobis  utique iam congruit quod Dixit insipiens in corde suo: Non est Deus. Et quia seculum omne contempsimus, iam fortassis non nos cupiditas habendi inflammat, non metus amittendi sollicitat, non dolor amissi addicit, non gaudium recuperati extollit. Sunt autem alia uitia que nos etiam fugientes de seculo prosequuntur, queque nobis tanto importunius insistunt, quanto in nobis ipsis materiam importunitatis inueniunt. Ex his itaque unum assumamus, et, secundum eius significationem, de istis quaternionibus pertractemus.

Ponamus itaque aliquem qui per delectationis sue mollitiem in cenum luxurie ceciderit: hunc sine dubio diabolus apprehendit, quia eum, libertate castitatis ablata, in seruitute libidinis captiuauit. Sed  comprehensus peccator carceri mancipatur, si, post perpetrationem criminis, in sue conscientie latebris occultatur. Nec tamen sufficit crudeli aduersario suo quod captiuum suum tenebris carceralibus damnat; insuper etiam custodes illi adhibet, ne euadat. Nam peccator, quem per admissum facinus diabolus captiuauit, nonnunquam de eius captione per confessionis foramen exire disponit; sed custodes adhibiti uolentem exire retentant, quia difficultatum obstacula, que supponit, illum ne possit exire retardant. Salua itaque ueritate historie, quaterniones quibus Petrus clausus carcere custoditur, ipsa sunt difficultatum obstacula, quibus, peccata confiteri deliberans, a confessione prepeditur. Quos nimirum quaterniones ut euidentius ostendamus, necesse est eos nominatim  exprimere, et eis singulos suos milites assignare. Sed ut de aliis, sicut ordo processit, uidimus, nunc restat primus quo censeatur nomine et quo stipetur agmine uideamus. Sit itaque quaternio primus, affectus peccandi: et habeat sub se milites suos, quorum primus uocetur recordatio preterite uoluptatis, secundus excusatio fragilitatis, tertius imitatio prauitatis, quartus ratiocinatio conditionis. Recto autem ordine in quaternionum numero primus omnium affectus peccandi locatur; quia nimirum is qui in carcere est luxurie retrusus, citius exinde progredi festinaret, nisi eum peccare iterum delectaret; sed, quia adhuc peccare affectat, non potest, confitendo peccatum, impugnare quod amat. Sub hoc autem primo quaternione, primus miles est, ut diximus,  recordatio preterite uoluptatis; que quaternioni suo federe copulatur, ut et cum illo ad peccatoris custodiam excubet, et eidem iterum peccandi materiam subministret. Que nimirum recordatio tanto peccatorem ut iterum peccet uiolentius cogit, quanto illi expressius representat uoluptates suas, quas expertus est dum peccauit. Sed si per recordationem preterite uoluptatis peccator ad repetendum peccatum urgetur, cur non ipsa in hoc agmine affectui peccandi preponitur? Si enim ista illi materiam existendi, sicut premisimus, subministrat, plus utique uidetur esse quam ipse. Sed sciendum nobis est plus esse aliquid, peccandi habere affectum, quam peccati habere recordationem. Ille etenim sic est  uitium ut uirtus esse omnino non possit, hec autem sic nunc inter uitia numeratur, ut nonnunquam etiam in uirtutum numero computetur; nam que peccatorem peccare uolentem admonet ut iterum peccet, ipsa peccatorem peccasse dolentem admonet ut amplius ploret. uel certe ideo affectui peccandi postponitur recordatio preterite uoluptatis, quia recordari eorum proprie dicimur que pridem aliquo modo experti sumus; affectare autem ea etiam possumus de quibus nullum adhuc experimentum tenemus. Unde recordatio eorum nobis nunc peccatorum delectationes representat que fecimus, affectus autem peccandi ad illa etiam nos pertrahit que per sensum experientie ignoramus. Qui ergo plus ualere cognoscitur, dignum fuit ut primus in hoc agmine  poneretur. Sub quo nimirum, loco secundi militis, militat excusatio fragilitatis: quia nonnunquam, dum perpetrato scelere peccator ipse quoque suo addicitur, hec, repente interueniens, quasi blando eum alloquio consolatur. Suggerit enim illi non esse mirum si peccato consentit, quippe quem ipsa carnis fragilitas ad peccatum impellit. Tertius miles imitatio prauitatis uocatur: quia peruersa mens, que culpam suam tegere uelamento fragilitatis proprie nititur, hanc etiam aliquoties exemplo aliene iniquitatis tueri conatur; et, damnanda agens, inde se quasi minus damnabilem credit, quia plures socios in iniquitate inuenit. Quarto gradu miles Iu ingreditur, qui ratiocinatio conditionis uocatur; per quam uidelicet ratiocinationem mens reproba in eam plerumque  peruersitatem prosilit ut reatum suum ratiocinando defendat; affirmans scilicet quia, si Deus misceri utrumque sexum noluisset, membra ipsi huic operi apta in humano corpore non locasset. Quid igitur hoc quarto satellite peruersius, per quem peccator sic in tenebris interioribus coarctatur, ut totius iustitie auctorem sue iniustitie suspicetur?

Hunc primum quaternionem sequitur alius, qui pudor confessionis uocatur, ordine, non crudelitate secundus. Ut quid enim in latebris conscientie se peccator abscondit, nisi quia pudet eum confiteri quod fecit? Sub hoc secundo quaternione, I loco leuigatio militat culpe, II longiturnitas uite, III presumptio uenie, Iu torpor negligentie. Primas enim excubias in hoc agmine leuigatio culpe obseruat;  que, dum aut nichil aut parum esse quod perpetratum est persuadet, mentem, que iam salubriter contristari ceperat, manu noxie consolationis demulcet: sicque, dum apud eius existimationem pondus peccati leuigat, agit ut eam pondus iudicii quandoque intolerabiliter premat. Loco autem secundi militis, longiturnitas uite computatur, quia nimirum, dum mens longa sibi uite spatia pollicetur, serius quam oportet de peccati sui carcere per ostium confessionis egreditur. Quam etiam ad confessionis dilationem ea nonnunquam cogitatio nutrit, quod, quandocunque conuertatur, ueniam sibi donari presumit, sicut scriptum est: In quacunque die peccator conuersus fuerit, et ingemuerit, saluus erit. Quia ergo per hoc  quod, sibi de diuina misericordia plus iusto blandiens, ueniam se mereri, quandocunque redeat, repromittit, non immerito ipsa presumptio uenie, per quam confessio differtur, loco tertii militis numeratur. Quartus quoque miles est torpor negligentie; quia, dum peccator, pudori suo carnaliter prospiciens, confiteri dissimulat; dum, sibi noxie blandiens, pondus sibi sui peccati leuigat; dum, de diuina longanimitate presumens, conuerti detrectat: repente in torpore negligentie resolutum dies extrema supplantat. Sed ut quid se homo in culpa tam molliter palpat? Ut quid eam tot uelaminibus operit? nisi quia, amore priuato se diligens, equitatis regulam ut se diligat non assumit.

Unde et amor ipse priuatus, per quem homo ab  intuitu rectitudinis auertitur, hoc in loco uice quaternionis tertii computatur. In huius comitatu primus miles est appetitus fame, II rubor abiectionis, III rigor penitentie, Iu metus perseuerantie. In istius itaque quaternionis acie primus militat appetitus fame, qui nimirum sic suo primicerio ad adiutorium copulatur, ut de illo etiam generetur. Nam quisquis priuato amore se amat, ad hoc magnopere nititur ut per famam laudabilem nomen sue opinionis extendat; que uidencet opinionis extensio uultum confessionis prepedit, quia difficile, imo impossibile est ut culpas suas possit pure detegere confitendo quisquis adhuc apud aliorum estimationem gloriosus appetit apparere. Unde de hoc quoque milite alius procreatur, qui pudor abiectionis uocatur;  quia tanto se quisque in confessione tardius de commissis humiliat, quanto illum amplius aut loci aut ordinis altitudo delectat. Et dum abiectus uideri exterius erubescit, in interni iudicis obtutibus erubescendus haberi non metuit; magisque ueretur ne inter consortes despectus appareat, quam ne eum equus Arbiter extra consortium humilium mittat. Quocirca exemplo suo Psalmista nos instruit, dicens: Elegi abiectus esse in domo Dei mei, magis quam habitare in tabernaculis peccatorum. Sed inter hec sciendum quia plerumque peccatorem nec appetitus fame, nec rubor abiectionis a confessione retrahit, sed rigor penitentie et metus perseuerantie. Unde et hec duo pro duobus qui restant militibus computantur, quia et ipsa maxime prepediunt ne is  qui captus est ematur; quorum unum nascitur ex amore carnis, aliud ex immissione aduersarii. Rigor enim penitentie qui peccatorem a confessione deterret, ex carnis amore nascitur; quia, dum apud se tacitus perpendit quanta sibi, si confessus fuerit, pro satisfactione criminis iniungentur, carnis sue teneritudini parcens, a confessione retardatur. Metus autem perseuerantie ex immissione aduersarii generatur; qui idcirco peccatorem de perseuerantia reddit suspectum, ut semper illum teneat in iniquitate reclusum: ut scilicet nunquam bonum audeat inchoare, dum metuit ne possit in eo quod cepit perdurare.

Quartus quaternio, qui profundum malorum dicitur,  ultimus omnium excubat, ut commissum sibi de profundo malitie in profundum pene pertrahat. Habet enim et ipse Iu satellites ad captiui custodiam deputatos: quorum I est contemptus, II obduratio cordis, III impenitentia, Iu cecitas mentis. De profundo enim malorum ante illos I contemptus exoritur, quia, sicut scriptum est: Peccator cum uenerit in profundum malorum, contemnit. Obduratio quoque cordis pro II milite numeratur, quia cum, considerata malorum suorum enormitate, ueniam se iam non posse mereri confingit, per campos totius malitie mente obdurata discurrit. Obdurationem quoque cordis III impenitentia sequitur; per quam peccator, diuitias diuine longanimitatis contemnens, dum peccata peccatis accumulat, iram sibi in die ire, iuxta  Apostorum, thesaurizat. Loco autem Iu militis cecitas mentis accipitur: quia ad normam diuine rectitudinis pertinet ut peccator, qui sepe in culpam uidendo et contemnendo precipitatur, in eam quandoque etiam non uidens impingatur; et qui per cor impenitens antea perdidit bene uiuere, postmodum per cor diuinitus excecatum perdat etiam bene scire. Ecce in quam seuam custodiam se retrudit qui, hostis persuasionibus consentiens, delectationi noxie molliter acquiescit! Ecce quam non sue potestatis se efficit qui Satane potestati peccando se tradit! Ecce quantis et quam seuis custodibus delegatur quisquis, confiteri dissimulans, in sue conscientie latebris occultatur! Cauendum itaque summopere nobis est ne unquam delectatio praua in consensum  transeat, et, usque ad affectum peccandi progrediens, Satane nos laqueis iam captiuos astringat. Si autem per nostram mollitiem iam capti tenemur, caueamus omnimodis ne in carcere retrudamur; sed quantocius ardore penitentie succensi, eos qui nos astringunt Satane laqueos exuamus: ne forte, si tandiu differimus, tanto difficilior iam ad progrediendum aditus pateat, quanto nos multiplex custodia undique circumuallat. Sed Petro retruso in carcere, et quaternionibus deputato, uideamus quid sequitur.

uIII. uolens post pascha producere eum populo. Ecce ad quid captiuum suum diabolus tantopere seruat; ecce cur eum carceri mancipat! Ecce cur tot et tantis eum apparitoribus delegat! ut scilicet eum  populo ad spectaculum post pascha producat. Quia enim pascha transitus dicitur, non incongrue per hoc uocabulum transitus uniuscuiusque de hac uita signatur. Omnes quippe moriendo transimus; sed interest utrum per mortem ad mortem, an per mortem transeamus ad uitam. Per mortem enim ad mortem transeunt, quibus, post mortem carnis, restat eternus interitus mortis. Ad uitam uero per mortem transeunt, quibus, post resolutionem corporis, gaudia eterna succedunt. Ad hoc itaque captiuum suum tam diligenter diabolus seruat, ut eum populo ad spectaculum post pascha producat, quia ad hoc peccatorem usque ad mortem in peccato retentat, ut illum de hac uita transeuntem de carcere in carcerem  mittat: de carcere scilicet tenebrose conscientie in carcerem penalis gehenne. Si autem captionem istam ad eum qui, post susceptum religionis habitum, in crimen lethale corruit, proprie referamus, hoc quod ait: Producere eum populo, non otiose additum aduertemus. Certe enim ad illud extremum iudicium non solum homines, sed et boni et mali angeli deducentur. Cum ergo illi extremo iudicio et homines et angelos bonos et malos adfuturos nouerimus, cur religiosus in perpetrato crimine usque ad finem perdurans, soli populo produci ad spectaculum perhibetur? uidetur itaque ad ignominiam nostram, qui seculo renuntiauimus, additum esse quod dicitur Producere eum populo. Nam quia a populando populus dicitur, populari autem  uastare dicimus, nobis, qui religiosi uidemur, magna profecto ignominia erit, si, post transitum uite huius, illis etiam ad spectaculum derisionis producimur, qui, per lata uoluptatum itinera discurrentes, uitam suam quotidie populantur.

IX. Sequitur: Et Petrus quidem seruabatur in carcere, oratio autem fiebat sine intermissione ab Ecclesia ad Deum pro eo. Cum is qui in captionem diaboli detinetur, per se exinde exire aut non uelit aut non ualet, ad pietatis sancte matris Ecclesie pertinet sinum ut ei a Domino egrediendi imploret effectum. Utrumque enim a Domino necessario postulatur, quia peccator, in carcere peccati reclusus, tanta aliquoties insensibilitate obdurescit, tantis tenebris obumbratur, ut nec squalorem sui  carceris sentiat, nec uincula quibus alligatus est uideat. Unde quanto minus calamitatem qua punitur sensit, tanto minus ab ea desiderat liberari. Nonnunquam uero et miseriam suam uidet, et erui ab illa exoptat; sed exire non preualet, quia illa eum multiplex quaternionum custodia circumuallat. Sed, siue uolens siue nolens teneatur in carcere, dignum est ut mater Ecclesia filium quem genuit recognoscat, et ei materne pietatis uiscera, pro eo orando, intendat. Quod qua instantia sit agendum, sententia interposita manifestat. Nam cum diceretur, Oratio autem fiebat, interpositum est, sine intermissione; quia nimirum tunc quod petimus impetramus, cum nulla impetrandi difficultate ab oratione lassamur. Unde, etiam iuxta litteram,  quantum orationes beato Petro profuerint, aperitur, cum subditur:

X. Cumque producturus esset eum Herodes, in ipsa nocte erat Petrus dormiens inter duos milites, uinctus catenis duabus. Si iuxta litteram ipsum ordinem apostolice liberationis paulo diligentius intuemur, iuxta interiorem sensum, quantum peccator diuine misericordie debeat, euidenter instruimur. Quid enim innuit quod apostolus tunc refertur erutus de carcere, cum iam esset populo ad spectaculum producendus, nisi quod diuina pietas plerumque tunc etiam peccatorem de sua captiuitate liberat, cum iam proximum est ut eum diabolus eductum de corpore ad eternam irrisionem perducat? In ipsa  nocte, inquit, erat Petrus dormiens. Comprehensus Petrus in nocte dormit, quando uir fortis, in peccatum prolapsus, a cognitione sui mentis oculos claudit. Nox enim in qua dormit, ignorantia est: nisi enim seipsum et que circa eum aguntur, ignoraret, in sui utique considerationem oculos aperiret; aperiens, periculum suum uideret, uidens sentiret, sentiens doleret, dolens ingemisceret, ingemiscens autem euadere festinaret. Sed comprehensus Petrus dormit, quia quid sibi immineat non attendit. Dormit inter duos milites, uinctus catenis duabus. Iterum cogimur inuestigare quinam sunt isti duo milites qui dormientis Petri latus utrumque ambiunt, uel que sint catene que manus illas astringunt. Supra audiuimus quod  apostolus missus in carcerem quatuor quaternionibus sit ad custodiam delegatus; quod nos quoque quomodo specialiter intelligi possit, ostendimus. Sed cum dicitur quod inter duos milites dormiebat, intelligitur quod ei a dextro et a sinistro latere milites coherebant; usu autem quotidiane locutionis, pro dextro nos habere quidquid adiuuat, pro sinistro quidquid aduersatur. Sit itaque miles qui dextro lateri assistit, presumptio uenie quam pro III milite sub secundo quaternione supra posuimus; que nimirum dum peccatori, quandocunque redeat, ueniam repromittit, securum illum iuxta se dormire facit. Miles ergo iste dextrum latus dormientis obseruat, quia illud scilicet pollicetur quod peccatorem, somno negligentie resolutum,  ad uenie presumptionem adiuuare uidetur. Sit etiam miles sinistro lateri assistens rubor abiectionis pro II milite superius quaternioni tertio deputatus; per quem uidelicet ruborem abiectionis, dum peccator aduersi aliquid se perpeti opinatur, eligit potius intus apud se qualicunque quiete quiescere, quam, foras exeundo, abiectionis uerecundiam sustinere. Due autem catene quibus dormiens uincitur, sunt consuetudo et desperatio, quibus ne bonum aliquid faciat prepeditur. Catena enim male consuetudinis, peccatoris manus obligantur; quia plerumque, dum ad bonum opus se conatur extendere, ab eisdem peccatis que consueuit facere retinetur. Catena quoque desperationis manus eius astringit; quia tanto pigrior ad omne opus bonum  efficitur, quanto iam sibi non posse prodesse quidquid boni fecerit suspicatur.

XI. Sequitur: Et custodes ante ostium custodiebant carcerem. Si ostium carceris aditum confessionis accipimus, custodes qui ante ostium excubant, sunt illa difficultatum obstacula que iam supra nominatim in descriptione secundi quaternionis expressimus. Sed licet hic parum persistere, et captiui huius miserias exprimere. Ecce etenim quia hosti blandienti consentit, ab eodem est atrociter apprehensus. Ecce quia confiteri distulit, in carcerem est retrusus! Ecce illi iam retruso multiplex quaternionum custodia exterius adhibetur. Ecce intra ipsum quoque carcerem catenis astrictus a militibus obseruatur!  Quando ergo euadit, quem intus et extra tam multiplex custodia circumuallat? Sed ubi humana maior miseria, ibi plerumque maior claret diuina misericordia; nam sequitur:

XII. Et ecce angelus Domini astitit, et lumen refulsit in habitaculo. Notandum magnopere uideo quod dicitur, Et ecce. Ecce etenim dicere solemus, cum aliquid preter spem subito contigisse monstramus. Unde per hoc quod dicitur, Et ecce, repentina et inspirata subuentio innuitur, que plerumque tunc etiam captiuum de sua captiuitate liberat, quando ipse quoque iam se posse liberari desperat. Sed iam uideamus quisnam sit iste angelus per quem de carcere suo peccator educitur. Ipse est utique de quo per Prophetam dicitur: Labia sacerdotis custodiunt  scientiam, et legem requirunt ex ore eius, quia angelus Domini exercituum est . Nam quia Grece angelus, Latine dicitur nuntius, recte is qui legem annuntiat, angelus appellatur. Sacerdotis ergo labia scientiam custodiunt, quia nimirum ille sacrum ducatum populis legendo ostendit, qui, quod nouit sciendo, etiam uiuendo custodit. Ex cuius ore legem requirunt, quia prelatum suum subditus tanto reuerentius audit, quanto eum intelligit non de presumptionis, sed de scientie certitudine proferre quod dicit. Qui bene angelus Domini dicitur, quia per hoc quod legem Domini nuntiat, ad eiusdem Domini lucra, non ad suos fauores, anhelat. Nam non iam proprie Domini, sed suus angelus esset, si ideo loqueretur, ut per uocem eius exercitus Domini  non cresceret, sed ut ipse, quam esset doctus et sapiens, appareret. Quia uero, per omne quod dicit, ad hoc principaliter intendit ut sui Domini exercitus augeatur, angelus Domini exercituum nominatur. De quo nimirum angelo magnopere notandum est quia non proprie stetisse, sed astitisse refertur: astare etenim proprie quasi iuxta stare dicimus. Predicator autem legem Domini nuntians, auditori suo stat quidem, sed nequaquam astat, quando ipse quidem recte iuxta regulam fidei exhortatur, sed auditor id quod audit nullo amoris brachio complexatur. ualde itaque predicator ab eo cui predicat remotus est, quando ad cor ipsius predicando appropinquare non ualet. Unde et habitaculum talis carceris angelus non illustrat, quia, dum peccator  non curat obedienter audire quod audit. lumen sancte predicationis tenebras illius conscientie non expellit. Cum uero angelus astat, habitaculum carceris illustratur; quia cum predicatio sancta a corde obedienti excipitur, tanto magis illud reddit perspicuum, quanto amplius per obedientiam sibi sentit propinquum. Tunc angelus non solum stat, sed etiam astat; quia uox predicationis non solum exterius perstrepit, sed etiam interius iuxta cor compunctum assistit.

Potest tamen in hoc quod angelus in carcere astitisse dicitur, adhuc aliud figurari. Nam, quia stare laborantis est uel pugnantis, quid per stantem angelum, nisi labor penitentie signatur? Angelus itaque  Petrum de carcere educturus, iuxta eum astat: quia nimirum predicator peccatorem ad magnum certamen prouocat, cum eum ad congressum diaboli per penitentie laborem inuitat. In quo nimirum congressu, etiam contra semetipsum pugnare compellitur, cum contra delectationes peccatorum que se gessisse meminit reluctatur. Si enim nullus in statu penitentie labor esset, Psalmista utique non dixisset: Laboraui in gemitu meo . In gemitu enim suo peccator laborat, quando de malis que perpetrauit penitentie se dolore castigat. Sed ad huius laboris congressum tunc fortius laboratur, quando ei per predicationis uocem passio Redemptoris ad memoriam reducitur; unde bene de angelo typum predicatoris tenente subiungitur:

 XIII. Percussoque latere Petri, excitauit eum, dicens: Surge uelociter. Et ceciderunt catene de manibus eius. Sicut iam et ante nos dictum est, percussio lateris commemorationem designat Dominice passionis. Nam quia aperto latere Redemptoris, sanguis et aqua manauit, quorum unum ad pretium, aliud uero ad lauacrum, recte hec utraque peccatori conuerso ad memoriam reuocantur, ut et, dignitatem sui pretii perpendens, peccare ulterius dedignetur, et, inquinatus post lauacrum, penitentie fontibus iterum baptizetur. uel certe ideo necesse est ut penitens quisque angustias Dominice passionis ante oculos mentis sue depingat, quatenus, exemplo illius, suum quoque animum ad tolerantiam passionum accingat. Unde quoque ipse  beatus Petrus nos admonet, dicens: Christo igitur passo in carne, et uos eadem cogitatione armamini. Ac si aperte dicat: Qui peccatores estis, tanto necesse est ut uestrum animum ad tolerantiam informetis, quanto eum qui peccatum non fecit, talia passum agnoscitis. Ergo que et quanta in carne uestra pro uobis sit perpessus Redemptor, attendite; et ita demum uos ipsos ad eamdem patientiam per cogitationem armate. Sed Petrus percussus in latere expergiscitur, quia peccator per recordationem Dominice passionis a somno sue inertie excitatur; excitatus autem surgere uelociter imperatur: ut, qui eatenus prostratus in cubili iniquitatis iacebat, nunc humiliatus per gratiam, mala que perpetrauit relinquat. Ubi notandum quod non  solum surgere, sed etiam uelociter surgere iubetur; quia sunt nonnulli qui, etiam post illuminationem gratie, bonum quod per intellectum uident, pigre exsequuntur. Sed uelociter exsurgenti catene de manibus cadunt; quia qui bonum quod agnouit cum feruore spiritus arripit, quidquid eum prepedire poterat citius euanescit. Catenas enim superius esse diximus, prauam consuetudinem et desperationem, que utreque uelociter exsurgenti de manibus cadunt; quia, cum audita predicatione de torporis sui lecto sine mora peccator exsurgit, nec peccandi consuetudo ualet illum ad peccatum retrahere, nec desperatio a speranda indulgentia deterrere.

XIu. Sequitur: Dixit autem angelus ad eum:  Precingere, et calcea te caligas tuas. Et fecit sic. Hic etiam, iuxta litteram, de uirtute discretionis instruimur. Petrus enim, ut frigus noctis sibi aliquantulum temperaret, uestimentum quo induebatur, soluto cingulo, circa pedes dimisit. Exemplum nobis infirmis prebens, cum uel humana seuitia afficimur, uel corporis infirmitate grauamur, licere nobis aliquid de propositi rigore laxare: ut, dum fragilitati corporis in minimis condescendimus, uires illinc maiores ad exercendum certamen fidei reparemus. Iuxta internam uero intelligentiam predicator peccatorem precingi imperat, cum illum hortatur ut luxurie fluxa cingulo castitatis restringat. Hoc cingulo discipulos suos castitatis magister precingebat, cum diceret: Sint lumbi uestri precincti.  De hoc quoque cingulo ipse Petrus nos admonet, dicens: Succincti lumbos mentis uestre. Sed, quia predicator tunc congruentius predicat cum auditorem suum de antiquorum dictis et exemplis informat, recte Petrum angelus non solum precingi sed etiam caligas calceare precepit. Quid enim per caligas quibus crura muniuntur, nisi Patrum dicta et exempla signantur? que nimirum nos et a uulnere peccati custodiunt, et ad amorem Dei nos calefacientes accendunt. Caligas itaque nostras calceamus, cum, ex dictis et exemplis sanctorum, gressus nostrorum operum contra uulnus peccati defendimus, et ad supernam patriam, eorum imitatione calefacti, ardenti desiderio anhelamus. Nec moueat quod Ecclesie calige, nostre dicuntur: dicta enim et  exempla Patrum, et sua sunt, quia per eos exhibita; et nostra, que nobis ad imitandum relicta. Sciendum enim est quia hoc in loco Grecus codex non habet caligas, sed sandalia, que Latine dicuntur solee. Est autem genus calceamentorum que partem pedis inferiorem ex toto contegunt, superiorem autem intectam ostendunt. Quo nimirum genere calceamenti et apostoli usi sunt, sicut in presenti monstratur; et episcopi hodie, non sine certi causa mysterii, utuntur. Pars ergo huius calceamenti que per terram trahitur, prouidentiam significat temporalium, per quam subditis a prelatis terrena subsidia ministrantur Pars autem superior, que pedem intectum ex parte ostentat, est contemplatio supernorum, per quam et prelatus ipse diuinis reuelationibus pascitur,  et his qui sibi commissi sunt spiritualem alimoniam impartitur. Hec sandalia Petrum angelus calceare precepit, quia et dignum ualde est ut is ad quem liberandum Dominus angelum suum mittit, ad eam quandoque perfectionem attingat ut proximis ad necessitatem utramque sufficiat. Si autem quod dicitur: Precingere et calcea te caligas tuas, ad doctores ecclesiasticos specialiter referimus, quibus et dicitur: Sint lumbi uestri precincti; et: Calceati pedes in preparatione Euangelii pacis, notandum summopere est quod prius precingi et postmodum calceari precipitur, quia nimirum rectum ordinem in sua actione non seruat qui prius pedes suos ad euangelizandum calceat, quam renes suos balteo castitatis  restringat. Sed prius precingatur, et postmodum calceetur: ut prius in se luxurie fluxum pudicitie rigore restringat, et postea, in seipso iam pacatus, in preparatione Euangelii pacis calceatis pedibus incedat. Calceatos autem pedes habere predicatores iubentur, ut ad predicandum parati semper esse debere monstrentur. Nam quasi discalceatus predicator est qui non semper est ad docendum paratus; quem cum subditus de aliqua necessaria questione interrogat, hinc primum incipit querere, cum debeat respondere. Hoc predicationis calceamento magistros Ecclesie Petrus calceabat, cum diceret: Parati semper ad satisfactionem omni poscenti uos rationem fidei, de ea que in uobis est spe. Sed ad hanc perfectionem ille quandoque pertingit qui, cum ad  bonum instruitur, institutoris sui monitis reuerenter obaudit. Unde post preceptum angeli obedientia Petri subinfertur, cum dicitur: Et fecit sic. Ad uocem enim precipientis angeli Petrus sic facit, cum auditor predicatori suo tanta deuotione obtemperat, ut ad peragendum quod ei iniungitur moras nullas innectat. Cum uero auditorem suum predicator, ea que iam didicit, studiose implere considerat, magis magisque prouocatur ut omnia illi que ad perfectionem ducunt innotescat. Unde et sequitur:

Xu. Dixit autem angelus ad eum: Circumda tibi uestimentum tuum, et sequere me. Quod uestimentum ad corpus, hoc est iustitia ad animan. uestimentum enim tegit et calefacit, iustitia quoque ab anima et  frigus malitie expellit, et que in ea per peccatum sunt uerenda, diuino iudicio abscondit. Si enim malitia frigus non esset, propheta utique sub Iudee specie de mente reproba non dixisset: Frigidam facit cisterna aquam, sic frigidam fecit malitiam suam. Et rursum si iustitia uestimentum non esset, Psalmista utique non dixisset: Sacerdotes tui induantur iustitiam. Nos quippe sacerdotes Domini sumus, quia membra summi sacerdotis exsistimus, et per mortificationem carnis nos ipsos hostiam uiuam Domino immolamus. Qui nimirum tunc ueracius iustitia induimur cum nulla que sunt facienda pretermittimus. Unde hic quoque notandum est quod angelus Petro nequaquam ait: uesti uestimentum tuum, sed Circumda uestimentum tuum. Fieri enim  potest in aliquo genere uestimenti si ex una parte tegamur, ut ex parte alia intecti uideamur. Quando autem sic uestimur ut nulla ex parte nudi remaneamus, hinc non tantum uestimento uestiti, sed etiam circumdati sumus. Qui igitur sic quedam bona agit ut alia negligat, et ex parte uestitus est et ex parte nudus; quia profecto eam partem sui intectam relinquit, quam uelamento iustitie operire neglexit. Petro itaque de carcere educendo precipitur ut uestimentum suum sibi circumdet; quia nimirum necesse est ut qui perfecte a carcere peccatorum exire desiderat, sic se undique uestimento iustitie circumtegat ut nulla que ad eum pertinent pretermittat. Sed ecce carcerem iam quo tenebatur, adstans angelus  illustrauit, quia lux sancte predicationis in conscientia peccatoris emicuit. Ecce iam surrexit, quia stratum peccati in quo iacebat reliquit; ecce iam lumbos precinxit, quia luxurie fluxa restrinxit: ecce iam se calciat, quia exemplis Patrum gressus sacrorum operum communiuit; ecce iam uestimentum suum sibi circumdedit, quia nulla que didicit pretermisit. Quis iam imperfectus esse censendus est, qui tantum profecit? Sed huic angelo adhuc nec ista sufficiunt: adhuc instat, adhuc que nouit superesse, inculcat; ut eum quem liberandum suscepit, aut obedientem perfecte excipiat, aut si obedire neglexerit, ab illius damnatione se immunem reddat. Unde cum dixisset: Circumda tibi uestimentum tuum, protinus intulit dicens: Et sequere me.  Circumdato autem Petro uestimento suo, Petrus post angelum uadit, cum conuersus peccator sic uestigiis sancte predicationis inheret, et ab itinere iustitie nullo diuerticulo transitorie intentionis abstinet. Post circumdationem etenim uestimenti sui angelum minime sequitur quisquis, post adimpletionem boni operis, in se et non in Domino gloriatur. Longe quippe a consectatu sui angeli deuiat qui, per bonum quod agit, aliud intendit quam est illud quod singulariter appetendum ex ore sui predicatoris audiuit. Opportune igitur angelus Petrum ut sequeretur admonuit, quia sermo diuinus, postquam de omnibus que pertinent ad nostram salutem instruit, etiam qualiter appetitum inanis glorie preterire debeamus ostendit. Sed cum ea que Petrum facere  angelus monuit ad tantam perfectionem pertineant, querit fortasse aliquis quomodo peccatori adhuc retruso in carcere hec tante perfectionis instituta conueniant? Quod recte forsitan quereretur, si nos modo ageremus de peccatore adhuc in peccati sui carcere dormiente, et non de illo potius cuius iam carcerem angelus illustrauit, quem iam Dominus per compunctionis spiritum excitauit. Cui certe omne quod de perfectione dicitur, tanto uerius congruit, quanto ipse se deuotius per oppositum confessionis accingit. Petrus itaque, adhuc in captione positus, precepta libertatis accipit, quia peccator tunc etiam per os predicatoris queque sibi agenda cognoscit, cum adhuc per aliquam mentis debilitatem in sue conscientie latebris delitescit. Sed iam tandem  omnem nodum debilitatis abrumpat, iam angelum precedentem sequatur, iam precepta perfectionis non se frustra audisse testetur. Quid adhuc in carcere facit, ad quem liberandum iam angelum suum Dominus misit?

XuI. Sequitur: Et exiens sequebatur eum, et nesciebat quia uerum est quod fiebat per angelum; existimabat autem se uisum uidere. Tanta fuerat custodia circumseptus, ut uisum se uidere estimaret, etiam cum eum in ueritate angelus liberaret. Solet enim in animo humano, ex consideratione preterite tribulationis, ista liberationis hesitatio generari; quia cum immensitatem periculorum per quam transiuit reminiscitur, quomodo potuerit euadere, apud se  ipse quasi dubitando miratur. Unde est illa uox beatorum martyrum per Psalmistam dicentium: Torrentem pertransiuit anima nostra, forsitan pertransisset anima nostra aquam intolerabilem. Non enim idcirco dicitur forsitan quasi uere de sua liberatione dubitent; sed, uerbo hesitationis illius per quam transierunt, insinuant, quod bene etiam mysterio significationis cooptatur. Nam quia in die clare uidemus, in nocte uero sub uisu dubio caligamus, quid per uisionem diuinam nisi manifesta ueritas, quid per nocturnam, nisi dubia designatur? In die itaque non immerito iam esse dicuntur qui, remota omnis corruptionis caligine, claritatem ueritatis incommutabiliter contuentur. Nos, qui adhuc in huius exsilii cecitate detinemur, sicut scilicet ex parte scimus  et ex parte prophetamus, sic etiam ex parte uidemus. Quia etsi iam uidemus per fidem, nondum tamen per speciem. Per quam uidelicet fidei uisionem sic iam in spe de nostra liberatione gaudemus, ut tamen, de occulta super nos interni iudicis dispositione solliciti, liberationem nostram clare conspicere non possimus. Nam, ut scriptum est: Omnia in futurum seruantur incerta, et nescit homo utrum amore an odio dignus sit. Petrus itaque, et cum angelum sequitur, uisum se uidere arbitratur; quia peccator conuersus etsi iam carcerem exiuit, quia culpas suas detexit, etsi iam angelum sequitur, quia bona que per predicatorem didicit operatur: oportet tamen ut omnes profectuum suorum gradus quasi uisionem nocturnam existimet; quia, etsi ipse iam utique uidet  quod agat, utrum in his tamen perseueraturus sit, uel ab interno qualiter estimetur, ignorat.

XuII. Sequitur: Transeuntes autem primam et secundam custodiam, uenerunt ad portam ferream, que ducit ad ciuitatem, que ultro aperta est eis. Supra legimus quod comprehensus Petrus traditus fuerit quatuor quaternionibus, id est, simul uiginti militibus. Unde datur intelligi quod iidem ipsi qui custodiendum susceperant, ut eum cautius obseruarent, in binas se diuiserunt custodias. Preter istos enim, alios illi custodes deputatos non legimus. Quia ergo iidem ipsi in primam et secundam custodiam distinguuntur, nos quoque iuxta sensum interiorem easdem custodias diuidamus. Sed ab hac diuisione illos duos milites sequestremus, inter quos  eum dormire supra ostendimus. Illis ergo duobus exceptis, quomodo reliqui in primam et secundam custodiam diuidi ualeant uideamus. Primum itaque quaternionem, quem affectum peccandi nominauimus, cum suo agmine pro prima custodia habeamus. Recte etenim ipse et milites sui pro prima custodia deputantur, quia scilicet, ut supra dictum est, idcirco peccator de carcere suo exire detrectat, quia eum peccare iterum delectat. Pro secunda quoque custodia, secundum quaternionem, qui pudor confessionis est, cum suis militibus deputemus. Congruenter autem et ipse pro secunda custodia collocatur, quia et prius nos in peccatum precipitat affectus peccandi, et subsequenter pudor confessionis  in peccato retentat. Sed quia angelum sequitur, a neutra harum custodia detinetur; quia qui predicatorem ueritatis obedienter auscultat, nec per peccandi affectum peccatum iterat, nec per pudorem confessionis ea que commisit occultat. Cum ergo post angelum uadit, utramque custodiam sine lesione pertransit; quia predicator suus ex Scripturis sanctis ei assidue arma subministrat quibus se contra pericula circumiecta defendat. Ne enim illum peccandi affectus ad iterandum peccatum pertrahat, sententia eum de Scripturis per predicatorem adhibita castigat: Fili, peccasti? ne adiicias iterum, sed et de preteritis deprecare, ut tibi dimittatur. Et Apostolus: uoluntarie peccantibus nobis post acceptam notitiam ueritatis, iam non relinquitur  pro peccatis hostia . Quid enim est uoluntarie peccare, nisi peccandi uoluntatem habere? Que uidelicet peccandi uoluntas per participium presentis temporis notatur. Sed ei qui uoluntarie peccans est, id est, cui peccandi uoluntas semper in presenti est, pro peccatis hostia non relinquitur; quia per oblationem corporis Christi peccatis eius medicina nulla confertur. Item ne per pudorem confessionis peccata sua peccator abscondat, sententias illi ex Scripturis predicator opponat: Fili, ne confundaris confiteri peccata tua, est enim confusio adducens peccatum, et est confusio adducens gloriam; Et iterum: Qui abscondit seelera sua, non dirigetur; qui autem confessus fuerit et reliquerit ea, misericordiam consequetur. Et Psalmista: Reuela  Domino uiam tuam, et spera in eo. Hinc Iacobus apostolus: Confitemini alterutrum peccata uestra, et orate pro inuicem, ut saluemini. Cum ergo hec et eiusmodi exhortamenta auditori suo predicator adhibet, quid illum nisi et affectui peccandi et confusioni confitendi resistere admonet, id est, qualiter per primam et secundam custodiam transire debeat docet?

Sed hic forte opponitur quomodo, cum eatenus de Iu quaternionibus tractauerimus, nunc de duobus tantummodo tractare uideamur? Unde sciendum quia, si subtiliter inspicimus, in duobus istis de quibus hec diximus, duo quoque alii continentur. Et quia Scripturam sacram ille congruenter exponit qui omnibus que lectorem possunt mouere,  prouidenter occurrit, ostendamus, si possumus, quomodo in hac prima et secunda custodia, quam de primo et secundo quaternione confecimus, duo quoque quaterniones alii comprehendantur; ita ut duobus illis transitis, duo quoque alii transeantur. Ecce enim primum quaternionem peccandi affectum diximus, et eumdem cum suis militibus in prima custodia collocauimus. Est autem, ut premisimus, militum eius primus, recordatio preterite uoluptatis; II excusatio fragilitatis; III imitatio prauitatis; Iu ratiocinatio conditionis. Quartum quoque quaternionem nominauimus profundum malorum, in quod cum uenerit peccator, contemnit, obduratur, impenitens efficitur, excecatur. uideamus  ergo quomodo duo isti quaterniones et eorum milites inter se uicissim contineantur, ita ut unus cum suis, alter quoque cum suis pariter superetur. Certe enim quia per affectum peccandi peccator peccatum repetit, in profundum malorum descendit; quia per recordationem preterite uoluptatis iniquitas illi in corde dulcescit, de malorum suorum profundo redire contemnit; quia culpis suis excusationem fragilitatis obtendit, paulatim aduersus uiscera diuine misericordie obdurescit; quia per imitationem prauitatis exempla aliene iniquitatis attendit, non curat per penitentie correctionem emendare quod fecit; quia reatum suum ratiocinando tueri conatur, iusto iudicio, rationis lumine quod ad malum intorquet priuatur. Ecce primum  et secundum quaternionem, utrorumque milites inuicem contulimus, ut qualiter in hanc primam custodiam pariter conueniant, monstraremus. Nunc etiam per hanc primam custodiam qualiter, duce angelo, peccator transeat ostendamus. Itaque transito peccandi affectu, profundum malorum transitur; quia profecto peccata multiplicare iterando non potest qui peccandi uoluntatem non habet. Transita recordatione preterite uoluptatis, contemptus quoque pariter pertransitur; quia, dum per laudabilem obliuionem transactas delectationes a sua mente obliterat, ad eum qui se diu tolerauit, citius redire postposito contemptu festinat. Transita excusatione fragilitatis, obduratio quoque cordis pariter pertransitur; quia cum, subducto excusationis uelamine,  semetipsum accusare incipit, confestim, per respectum diuine gratie, cordis sui duritiam in lacrymis liquefacit. Transita imitatione prauitatis, impenitentia quoque pertransitur; quia nequaquam ad malum aliene nequitie exemplo informatur, dum diligenter que penitentes maneant intuetur: quin imo ad penitentiam tanto celerius currit, quanto ne in malis suis deprehendatur, formidolosus pertimescit. Transita ratiocinatione conditionis, cecitas quoque mentis pariter pertransitur; quia dum lumen rationis ad culpe defensionem nequaquam intorquet, illuminatus per gratiam, quid sequi, quid cauere debeat, lucidius uidet. Ecce duo quaterniones, cum suis militibus in primam custodiam conuenientes, qualiter transeantur ostendimus: nunc duo alii,  qualiter in secundam conueniant, ostendamus. Secundum itaque quaternionem, qui pudor confessionis dicitur, et tertium, quem amorem priuatum nominauimus, cum suis militibus pariter conferamus, et eos in secundam custodiam, prout ratio dictauerit, ordinemus. Sed, quia de istorum quaternionum agmine sunt illi duo milites inter quos per significationem captiuus dormire superius dictus est, illis duobus pretermissis, de aliis uideamus. De agmine itaque secundi quaternionis uno extra carcerem excubante, reliqui tres sunt leuigatio culpe, longiturnitas uite, torpor negligentie. Item de agmine tertii quaternionis, uno milite intra carcerem relicto, residui tres sunt appetitus fame, rigor penitentie,  metus perseuerantie. Duo itaque isti quaterniones ita sibi conueniunt. Ideo namque culpas suas confiteri erubescit, quia priuato amore se diligit; ideo peccatum suum excusationibus leuigat, ne, apud estimationem aliorum reprehensibilis conuictus, nomen fame, quod appetit, perdat; ideo rigorem penitentie subire refugit, quia longa sibi uite spatia repromittit; ideo eum torpor negligentie astringit, quia metus eum ad frigus perseuerantie suspectum reddit. Et ideo ne contingat ab iniquitate redire, eligit potius semper in peccato torpere quam benum aliquid, in quo perseuerare nequeat, inchoare: cum deberet et de sua bona uoluntate incipere, et de Deo perfectionem perseuerantie sperare. Sed iam quia istos pariter contulimus, uideamus  nunc quomodo nichilominus transeantur. Transito itaque pudore confessionis, amor quoque priuatus pariter pertransitur; quia nimirum sui ipsius aduersarius efficitur, dum culpas suas detegens, salubri odio insectatur. Transita leuigatione culpe, appetitus quoque fame pariter pertransitur; quia, dum reatum suum ipse sibi aggrauat, Deo soli placere gestiens, de fama exteriori non curat. Transito rigore penitentie, longeuitatis quoque promissio pariter pertransitur; quia, dum illum quem offendit placare citius concupiscit, seductorie dilationis inducias non admittit. Transito torpore negligentie, metus quoque perseuerantie pariter pertransitur; quia, dum feruenti spiritu ipse bonum facere incipit, ex diuino adiutorio hoc posse consummare se  presumit. Hoc itaque modo isti duo quaterniones cum suis satellitibus in secundam custodiam rediguntur; hoc etiam modo a peccatore conuerso, duce angelo, transeuntur. Sed quia iam de carcere exiit, quia primam et secundam custodiam transiit ductorem suum sequendo, uideamus quo uenerit.

XuIII. uenerunt, inquit, ad portam ferream, que ducit ad ciuitatem. Postquam de carcere tenebrose conscientie peccator exiit, postquam primam et secundam custodiam transiit, id est, obstacula uitiorum que se in peccato detinebant euadit, ad portam ferream uenit; quia sola peccatorum confessio ad salutem non sufficit, si non etiam, pro his que commisit, per satisfactionis duritiam se affligit. uideamus Dauid de carcere exeuntem, et ad  portam ferream properantem, qui ait: Iniquitatem meam annuntiabo, et cogitabo pro peccato meo. Peccator etenim, cum iniquitatem suam confitendo annuntiat, de carcere exit; cum uero cogitat qualiter Deo pro unoquoque peccato satisfaciat, ad portam ferream tendit. Ipsa itaque satisfactio, qua Deo pro peccatis nostris satisfacimus, porta ferrea non inconuenienter accipitur; quia homini mollibus desideriis olim dedito ualde durum est, dum conuersus ad penitentiam cogitur, eadem desideria relinquere, carnem macerare, ingemiscere, flere, ieiunare, seculo funditus renuntiare, remotam uitam expetere, et deinceps ad alterius arbitrium uiuere. Peccati ergo satisfactio recte porta ferrea nominatur, per quam homo, ut Deum sibi placatum reddat, quidquid  in se carnaliter uixit, ferro dure penitentie necat. Unde et Ioannes Baptista peccatores ad se confluentes ad portam ferream inuitabat, dicens: Genimina uiperarum, quis ostendit uobis fugere a uentura ira? Facite ergo fructus dignos penitentie. Dignos enim fructus penitentie facere, hoc est ad portam ferream properare, hoc est ita plenariam Deo satisfactionem offerre ut a licitis etiam debeat abstinere qui se meminit illicita perpetrasse. Ad hanc itaque portam ferream Petrum eductum de carcere angelus ducit, quia sermo diuinus, postquam nos de carcere peccati per officium confessionis extrahit, quam districta satisfactione Deum nobis placare debeamus ostendit. Que nimirum porta ferrea  ducit ad ciuitatem, quia satisfactionis angustia ad latitudinem nos superne ciuitatis intromittit. Ad cuius nimirum ciuitatis gaudia cum conuersus peccator feruenti amore festinat, gressus desiderii eius quelibet porte ferree districtio non retardat. Unde bene porta ferrea dicitur,

XIX. Que ultro aperta est eis. Cum Petrus angelo preeunte ad portam uenit, ante ipsum porta eadem se ultro aperit; quia cum conuersus peccator uestigia sancte predicationis cum alacritate prosequitur, cuncta illi fiunt facilia que prius difficilia uidebantur. Et qui antea, peccatorum grossitudine dilatatus, nonnisi per ampla uoluptatum incedere potuit, nunc, extenuatus lima penitentie, quaslibet augustias sine difficultate pertransit. Sed querendum uideo cur sit  dictum, aperta est eis, et non potius, aperta est ei. Certe angelus qui Petrum ducebat, spiritus erat, et proinde, etiam non aperta porta eadem, per subtilitatem spiritualis nature transire poterat. Nam carcer quoque de quo Petrum extraxit, clausus erat; in quem tamen cum intrasset, non legitur aliqua ianua patefacta. Sed hic forte opponitur quia scilicet non legitur aliquis aditus patefactus cum ad eum intrauit, ita nec tunc quidem dum cum eodem exiuit; ac proinde uideri debere quod illum non reserato aditu eduxerit. Sed hec opinio non mihi recipienda uidetur, nisi aliquo canonice Scripture testimonio confirmetur; canonicam autem Scripturam nunc appello eam que in canone librorum ueteris et Noui Testamenti continetur. In qua plane nusquam me  legisse recordor quod homo quispiam, mortali corpore uestitus, per aliquem aditum non apertum cum suo solido corpore transire potuerit, excepto Domino nostro Iesu Christo, qui, et cum nasceretur, non aperto ostio de uentre matris exiuit, et cum resurgeret, cum eodem suo immortali sed tamen uero corpore, clausis ianuis, ad discipulos intrauit. Nam si quis illud opponit, quod de quodam apostolo legitur, quod scilicet ad regem quemdam clausis ianuis intrauit, exemplum hoc non me tenet, non me terret; quia ipsa quoque Scriptura in qua hoc legitur, Patrum auctoritate inter apocrypha numeratur. Potius itaque hoc credendum, quod angelus qui ad Petrum in carcere non aperto aditu per subtilitatem  angelice nature intrauit, idem ipse, ut eum educeret, per uirtutem Domini ostium carceris patefecit. Sed quolibet modo eum eduxerit, uiderit ille qui fecit; nos ad propositam redeamus questionem.

Querebamus enim cur de porta pluraliter dictum sit, aperta est eis, et non potius singulariter, aperta est ei; cum utique non angelo, qui spiritus erat, sed tantum Petro, qui solido corpore uestiebatur, necessaria ista apertio uidebatur. Sed ista littere difficultate ad internam intelligentiam mittimur, quam si paulo diligentius intuemur, uidebimus statim quam congruenter ambobus aperta esse porta eadem memoretur. Sicut enim supra iam diximus, uir fortis prolapsus in peccatum per Petrum designatur,  per angelum quilibet predicator demonstratur ueritatis. Iam nunc ergo inuestigemus quomodo predicator cum conuerso peccatore ad portam ferream ueniat, et quomodo portam istam cum eodem pertranseat. uideamus angelum cum Petro suo ad portam ferream properantem. Et quis uerius dicendus est angelus, quam ille de quo scriptum est: Ecce ego mitto angelum meum ante te, et preparabit uiam tuam? qui nimirum cum diceret, Facite fructus dignos penitentie, quid aliud agebat nisi Petrum suum, id est conuersos peccatores, ad portam ferream properare monebat? uideamus nunc si et ipse per eamdem portam transierit. Et quis melius illo, imo quis adeo sicut ille qui, in indicium penitentie et afflictionis, pilis camelorum corpus suum limabat; qui  in signum mortificande uoluptatis zonam pelliceam circa lumbos habebat; qui, in documentum singularis abstinentie, pane contempto, locustas et mel siluestre edebat; qui, in exemplum remote conuersationis, in eremo consistebat? uideamus alium angelum cum Petro suo ad portam ferream properantem. Quis enim uerior angelus illo qui dixit: An experimentum eius queritis, qui in me loquitur Christus? Ipse itaque Petro suo, gentibus scilicet, quas de carcere infidelitatis eduxerat, quid ait? Sic currite ut comprehendatis; omnis enim qui in agone contendit, ab omnibus se abstinet. Cum ergo eos sic currere ut comprehendant admonet, quid cum illis agit, nisi ad portam illam que ducit ad ciuitatem ubi brauium recepturi sunt tendere persuadet?  Cum uero illos, exemplo secularis athlete, ab omnibus que agonen impediunt precipit abstinere, quid cum illis agit, nisi quomodo per portam ferream debeant intrare ostendit? uideamus nunc si et ipse hec agat, ad que agendum suos sequaces informat. Ait: Ego sic curro, non quasi in incertum; sic pugno, non quasi erem uerberans: sed castigo corpus meum, et in seruitutem redigo, ne forte, aliis predicans, ipse reprobus efficiar. Cum itaque et seipsum currere et pugnare insinuat, quid nisi se quoque ad portam ferream properare demonstrat? Bene ergo de hac porta dicitur, que ultro aperta est eis; quia sancti predicatores nostri, qui nos de carcere peccatorum educunt, nobiscum  portam ferream intrant, cum ipsi quoque, ut nobis exemplum penitentie prebeant, carnem suam cum uitiis et dura afflictione castigant.

XX. Sequitur: Et exeuntes processerunt uicum unum, et continuo discessit angelus ab eo. Quid per uicum unum, nisi mors carnis accipitur? Que uidelicet mors carnis, bene non uicus quidem, sed uicus unus dicitur, quia per ipsam uiam uniuersitas carnis transire compellitur. Unde et in Scripturis mors eadem, uia uniuerse carnis uocatur. Angelus itaque qui Petrum de carcere educit, quousque uicum unum procedat, eum non deserit; quia sermo diuinus, qui nobis per ora predicantium uiam egrediendi de peccato ostendit, tandiu nobis indiuiduo comitatu adheret, quousque, morte carnis pertrans  ita, eum nobis quem promiserat representet. Nam eousque necesse est ut nobiscum pergat; quia etiam egressi de carcere citius erraremus, nisi per illum nobis iter quo deberemus ingredi monstraretur. Cum autem uicum unum procedimus, continuo angelus a nobis discedit; quia cum ipso [an ipsum], qui uia, ueritas, et uita est, uidimus, iam ductore ulterius non egemus.

XXI. Sequitur: Et Petrus ad se reuersus dixit: Nunc scio uere quia misit Dominus angelum suum, et eripuit me de manu Herodis, et de omni exspectatione plebis Iudeorum. Iuxta litteram patet sensus quia Petrus ab illo mentis excessu in quem pre gaudio super se raptus fuerat, ad hoc redit quod intellectu communi et prius fuit. Sed si, quemadmodum  cepimus, hec quoque uerba ad internam intelligentiam referimus, magnam in eis future nostre ereptionis imaginem preuidemus, magnam et in presenti future nostre exsultationis dulcedinem pregustamus. Nos etenim, quandiu in huius exsilii religatione detinemur, nobiscum esse perfecte non possumus; quia imaginem illam et similitudinem quam a conditore accepimus, immunem a peccato seruare, sicut condita est, non ualemus. Nam quoties peccamus, et nos sumus, et nobiscum sumus; quia per peccatum subter nos lapsi, ab illius similitudine qui super nos est degeneramus. Sed cum, illis superius dictis periculis omnibus euitatis, ad eum qui nos fecit uenerimus, tunc etiam ad nos ipsos perfecte reuertimur, quia, peccatum nullum  habentes, quales nos condidit, tales sumus. Tunc iam de nostra ereptione securi, in uocem exsultationis erumpemus, dicentes:

XXII. Nunc scio uere quia misit Deus angelum suum, et eripuit me de manu Herodis, et de omni exspectatione plebis Iudeorum. De manu Herodis, id est, de potestate diaboli tunc in ueritate eripimur, quando, de loco tentationis assumpti, eius insidias non ulterius timemus. De omni quoque exspectatione  plebis Iudeorum eripimur; quia siue maligni spiritus, siue peruersi homines, qui bonorum afflictionem inhianter exspectant, nostris casibus iam deinceps non insultant. Nec sane negligenter pretereundum uidetur quod non ait de exspectatione, sed de omni exspectatione. Aduersariis enim nostris toties ad spectaculum irridendi producimur, quoties eis risum de nobis, perpetrato quolibet crimine, exhibemus; quia aliud est spectaculum iracundie, aliud auaritie, aliud gule, aliud luxurie, aliud uane glorie, aliud superbie. Hostes autem qui nostram irrisionem inhianter exspectant, quanto nos profundius lapsos aspiciunt, tanto, sibimet applaudentes, insultationis cachinnos altius attollunt. Quandiu uero in hac uita, que tota tentatio est,  consistimus, etsi quedam irrisionis eorum spectacula deuitamus, difficile tamen est ut non in aliquod incidamus, unde tamen, per Dei gratiam ad penitentie remedium recurrentes, quotidie liberamur. Cum uero ad illam securitatem uenerimus, tunc De omni exspectatione plebis Iudeorum perfecte eripimur; quia, morte in uictoria resurrectionis absorpta, nec caro nostra ulli corruptioni exterius subiacebit, nec mentem nostram interius ulla concupiscentia titillabit. Tunc plane ueraciter dicere poterimus: Nunc scio uere quia misit Dominus angelum suum, etc. Magnifice enim dictum est Nunc scio uere, ne quis uidelicet uere se receptum presumat, quousque ad illam libertatem glorie filiorum Dei perueniat; quia, etsi iam per fidem nos liberatos scimus, adhuc  tamen per speciem uere liberatos nos nescimus, donec ipsi libertatis nostre auctori eterna societate iungamur. Ad quam uere ereptionis scientiam nos perducere dignetur ille magni consilii Angelus, qui nos et prius per seipsum de tenebris et umbra mortis eripuit, et quotidie per suos angelos eripit, iehsu Christus Deus et Dominus noster, cui est cum Patre et Spiritu sancto honor et gloria in secula seculorum. Amen.





SANCTI FULBERTI CARNOTENSIS EPISCOPI TRACTATUS CONTRA IUDAEOS. Iacob patriarche prophetiam insignem: NON AUFERETUR SCEPTRUM DE IUDA, etc., in Christo Iesu completam probandum suscipit.


 I. Filii Iudeorum dicunt: Non est mirum si modo captiui sumus, si Ierusalem non tenentes regem proprium non habemus; fuimus enim similiter pro peccatis nostris in Babylone captiui, regem proprium non habentes, et postea reuersi in patriam  habuimus reges et principes. Hec est ergo spes nostra, ut adhuc nobis similiter eueniat cum placuerit Deo. Alii dicunt: Forsitan in aliqua parte mundi nobis incognita potest esse congregata multitudo Iudeorum, que habeat proprium regem, ideoque non  ablatum adhuc est sceptrum de Iuda. Alii dicunt esse in regionibus Iudeos prudentes atque potentes, qui uirga directionis optime gubernant domos et familias suas, ideoque non esse ablatum sceptrum de Iuda. Quibus nos primo respondemus, quoniam si ita accipienda est prophetia illa, sicut illi dicunt, neque uenit Messias neque uenturus est, donec omnes Iudei patresfamilias uel mortui sint, uel ita impotentes, ut nullus eorum sit in mundo, qui sciat uel possit regere domum suam, quod quia futurum non est, usque ad illum diem qui est finis omnium mortalium, nec Messias ante ueniet. Quod si ita est, ad quid putamus Messias ultimo die ut ueniat, quam ut eos omnes sepeliat mortuos, quos sanaturus sperabatur infirmos? Heccine erat exspectatio gentium! quod non debent  sceptrum Iuda tam commune facere, nec tot reges quot patresfamilias in sua gente numerare, nusquam ante factum, neque patriarcham suum ita delirum fingere, ut grandeuus senex mox moriturus magnas nugas cum magno conatu prolaturus diceret: Congregamini, filii, et cetera. Item si prophetia illa sic intelligenda est, quid prophetauit ille patriarcha suis Hebreis, quod prophetare non posset quilibet gentilis ceteris paganis? neque enim defuturi erant eis patresfamilias usque ad finem. Item qui sic exponit, regni maiestatem minuit, prophetie derogat, certum de aduentu Christi signum non dat, nisi bonorum omnium interitum. Aliter nos primo respondemus, quia male interpretantur prophetiam hanc, singulariter enim enuntiatum sceptrum regni, pluraliter  exponendo, in baculos priuatorum dissipant. Sicque adultera sceptra sanctum et plenum Deo prophetam ut fatuum et delirum senem reputari compellunt. Quid enim Isrel prophetasse uideretur suis Hebreis, quod prophetare non posset quilibet Grecus, Latinus, aut barbarus genti sue? Sequens profecto sicut primus plane satagit, ut salutem perpetualiter aduentus Christi effugere possit. Si sciret uspiam esse regem ex Iudeis, negabit uenisse Christum quia non putabit ablatum esse sceptrum de Iuda; si nescierit tantumdem ualebit, quia licet nesciat, ubi tamen credet esse alicubi, ideo Christum non uenisse credet. Nos uero ita respondere uolumus ut demonstremus quod ei nil prosit, ad negandum aduentum Christi, siue unum regem, siue plures ostendat de genere  Iudeorum qui non sunt reges Iuda. Quod cum demonstratum fuerit, de his qui alicubi sunt si forte monstrentur, superuacaneum uidebitur agere. Tria ergo sunt sine quibus regnum esse non potest, terra uidelicet, in qua regnum sit; populus, qui terram ipsam inhabitet; et persona regis electi, qui terram uindicet, et populum regat. Terra autem regni de quo agimus est prouincia Hierosolymitana, que dicitur terra Iuda. Populus huius terre fuit tribus Iuda. Reges eius usque ad Christun omnes de tribu Iuda. Sicut ergo domus constat partibus suis . . .  Id est terra Iuda, et rege de tribu Iuda, et sicut non est domus si desit fundamentum, aut parietes, aut  tectum, ita non est regnum si desit terra, aut populus, aut rex. Ubi enim pars deest, totum esse non potest. Et ubi totum est, partes quoque omnes esse necesse est. Si ergo perdita una parte, totum non est, quanto magis omnibus perditis, quod ad nichilum redactum est. Regnum autem Iuda terra sua caruit, ex quo ipsa terra in manus alienigenarum uenit. Populo caruit, postquam tribus Iuda in omnes nationes dispersa est. Rege uero diu ante caruerat. Sic regnum Iuda omnibus partibus suis dimissis regnum esse desiit. Est igitur ex tunc ablatum plane sceptrum de Iuda, et declaratum quia Christus uenit. Si ergo constituas, uel mendose fingas, unum Iudeum, uerbi gratia, Mardocheum, in Babylonia regem uel certe in Samaria, ubi decem  tribus Iudeorum habitabant, habentes proprium regem, qui dicebatur rex Isrel, non erit tamen rex Iuda, sed rex Isrel, uel Babylonie, ad quos nullum respectum habet prophetia, que dicit, Non auferetur sceptrum de Iuda. Rursus regum Iuda causa effectiua erant sacerdotes qui ungebant eos in reges. Populus autem Iudeorum sacerdotes cum loco sacrificandi perdidit; regnum igitur ac sceptrum indubitanter amisit. Ubi enim effectiua causa non est, effectus qui ex ea nascatur esse nullatenus potest.

II. Contra errores infidelium aliqua necessaria dicere uolentes, mox a Iudeis incipimus. Ipsi ergo nobis catholicis in eo se consentire dicunt, quod unum Dominum colimus omnium creatorem. Dissentiunt autem in his, quod Trinitatem personarum in unitate  Deitatis non agnoscunt, et quod Christum negant Deum esse, et quod eum nondum uenisse dicunt. Nos autem ab hac ultima parte contradicere inchoantes gradatim ueniamus ad summam. Christum uenisse probant innumerabilia. De quibus unum est uaticinium patriarche Iacob et legislatoris Moysis, qui certum signum aduentus ostenderunt in sceptro regni Iuda, dicentes: Non auferetur sceptrum de Iuda et dux de femore eius, donec ueniat qui mittendus est, et ipse erit exspectatio gentium . Hanc autem prophetiam idcirco duobus uiris simul ascribimus, quia unus illorum protulit, eam alter retulit ac scribendo corroborauit. At ille qui protulit eam, id est sanctus patriarcha Iacob, erat tunc aduena  et peregrinus in Aegypto cum filiis suis, nichilque regia dignitas pertinere uidebatur ad eos, nisi promissio tantum perficienda posteris ipsorum ad nos. Preuidebat tamen ille uir spiritualis tale quoddam regnum esse futurum de genere suo, quale in Exodo legimus dicente Domino ad filios ipsius: Si audieritis uocem meam, et custodieritis pactum meum, eritis mihi in peculium de cunctis populis. Mea est enim omnis terra, et uos mihi eritis in regnum sacerdotale . Sacerdotale igitur regnum preuidebat, in quo solo sacrificaretur Deo, et tale quod sine sacerdotio subsistere non posset. Cuius regni locum commendat Moyses in Deuteronomio dicens: Caue ne offeras hostiam tuam in omni loco quem uideris, sed  in eo quem elegerit Dominus in una tribuum tuarum , et de iam facta electione tribus et loci canit rex Dei psaltes dicens: Repulit tabernaculum Ioseph et tribum Ephraim non elegit, sed elegit tribum Iuda, montem Sion quem dilexit . De hoc itaque uaticinans patriarcha et pro fine eius aduentum Messie significans, breuiter loquebatur dicens: Non auferetur sceptrum de Iuda et dux de femore eius, donec ueniat qui mittendus est, et ipse erit exspectatio gentium, sed sensus istius prophetie sic accipiendus est, ac si paulo pluribus uerbis explicaretur hoc modo: Domus Iuda, que nunc modica est et peregrina, crescet olim in populum magnum, et habebit in terra promissionis Dominice patriam suam et reges siue duces ex genere  suo: nec tolletur postea regimen siue ducamen ipsius populi, de manu sui generis, ita ut transmutetur in manum alieni rectoris, donec ueniat Christus. Cum ergo uideritis, o Iudei, sceptrum Iuda in manu regis alienigene transmutatum, hoc certo signo Christum uenisse cognoscite. Nec exspectetis ulterius temporale regnum quod transiit, sed gaudete perpetualiter conregnare Christo qui uenit. Huius itaque prophetie ueritatem effectus rerum euidenter est consecutus. Postquam enim Deus in terra promissionis elegit sibi locum regni sacerdotalis, sicut prescripserat Moyses, et sic Dauid postea factum esse cecinit, non fuit in sorte tribus Iuda rector nisi de genere legitimo usque ad tempus Herodis alienigene qui post Hircanum regnauit Hierosolymis sub  Cesare Augusto. Quo tempore natus est Dominus iehsu in Bethlehem Iude. Sed ex illo tempore ablatum est sceptrum de Iuda temporale, et dux de femore eius. Ex tunc igitur prophetica ueritate constat, uenisse Christum qui regnaturus erat in eternum. Christum etiam demonstrat uenisse cessatio ueteris sacrificii facta in aduentu eius, sicut prophetauerat Malachias his uerbis: Non est mihi uoluntas in uobis, dicit Dominus omnipotens, et sacrificium non accipiam de manibus uestris, quia ab oriente sole, usque ad occidentem, nomen meum clarum factum est in gentibus, in omni loco offertur nomini meo sacrificium mundum, quoniam magnum nomen meum in gentibus, dicit Dominus omnipotens .

 Huic prophetie aliorum abunde presagia consonabant. Sed cum Iudei nullatenus eis acquiescere uellent, sed semper inhiarent iugulare uictimas, et comedere carnes, compescuit Dominus superstitionem ipsorum magna ui, extrudens eos de loco regni, in quo solo, et nunquam alibi sacrificare concesserat eis lex. Sicque tandem persenserunt inuiti uerum esse presagium defuncti sacerdotii sui, cum neque extra haberent sacrificandi licentiam, nec intra sua quondam menia facultatem. Transacto itaque ueteri sacerdotio, quod ad tempus fuerat institutum, successit nouum atque sempiternum Christi sacerdotium, de quo Psalmista predixerat: Iurauit Dominus et non penitebit eum, Tu es sacerdos in eternum, secundum ordinem Melchisedech .  Mutatio quoque legis Christum uenisse demonstrat, que facta est ipso ueniente, sicut supra dixerat diuinus Isaias his uerbis: Erit in nouissimis diebus manifestus mons domus Domini preparatus in cacumine montium, et exaltabitur super colles, et uenient ad eum uniuerse gentes et dicent: uenite, ascendamus ad montem Domini et ad domum Dei Iacob, et annuntiabit nobis uiam salutis, et ingrediemur in ea. Ex Sion enim prodiet lex, et uerbum Domini de Hierusalem . Quis autem adeo rudis, ut non intelligat in his uerbis montem eleuatum super montes, Christum esse regem super principes? In huius ergo regis aduentu uidebat propheta legem exituram esse, non de monte Sina, ad erudiendam unam gentem sicut prius, sed de monte Sion ad docendas  gentes sicut nunc factum esse uidemus. uetus autem lex quinquagesimo die post immolationem paschalis agni data est Moysi, noua lex quinquagesimo die post occisionem et resurrectionem ueri Agni, sanctis apostolis inspirata est, de qua lege dicit etiam sanctus Ieremias: Ecce dies ueniunt, dicit Dominus, et confirmabo super domum Iacob testamentum nouum, non secundam testamentum quod constitui patribus, in die qua apprehendi manum eorum ut educerem eos de terra Aegypti, etc. . Quoniam igitur in aduentum Christi nouam legem ab ipso ferendam esse prophete predixerant, et ipsa iamdudum prolata est, legislatorem quoque Christum prius uenisse manifestum est. Sanctissimus quoque Daniel non solum uenisse  Christum, uerum etiam tempus unctionis et passionis eius, et finem sacerdotii perpetuamque desolationem Iudeorum computando, demonstrat in persona Gabrielis archangeli, ad se loquentis his uerbis: Septuaginta hebdomade abbreuiate sunt super populum meum et super urbem sanctam tuam, ut consumatur preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio et prophetia, et ungatur sanctus sanctorum . Et paulo post: Occidetur, inquit, Christus, et non erit eius populus qui eum negaturus est ; item paulo post: Et in dimidio hebdomadis deficiet hostia et sacrificium, et in templo erit abominatio disolationis, et usque ad consummationem  et finem perseuerabit desolatio . Huius ergo prophetie compendium est, quantum ad presentem rationem pertinet, quod in hebdomada septuagesima ungendus et occidendus esset Christus, et uetus sacerdotium defecturum. Hec autem hebdomada euoluebatur perpetuaque desolatio secutura erat, imperante Tiberio successore Aug., quando baptizatus et fuerit crucifixus iehsu Dominus. Ex tunc igitur prophetica ueritate non solum uenisse Christum, sed etiam unctum esse constat, et passum, uetusque sacrificium defecisse desolatione secuta. Item Christum uenisse, et quis esset Christus indicauit olim forma humilitatis eius ac passionis a multis uatibus particulatim descripta, et in solo Iesu Domino nostro tota simul inuenta. Nos  autem uerbi gratia partem descriptionis illius subiicimus, sicut est quod in Bethlehem nasci dignatus est, iuxta prophetiam Michee: quod super asinum sedens uenit Hierosolymam, et in tempore passionis ueste rubea indutus est. Et sicut ouis ad occisionem ductus est, et cum iniquis reputatus est , sicut deplorauerat Isaias. Quod triginta argenteis uenundatus est  ac spinis coronatus  et lapide occlusus est , ut lamentatus fuerat Ieremias; quod transfixis palmis ac pedibus, felle et aceto potatus est, et diuisa sunt uestimenta eius, et super tunicam eius missa est sors , et ipse collocatus in obscuris, sicut mortui seculi , deflente Dauid; quod cesus est  et consputatus , et lancea uulneratus , dolente Iob.

Talis itaque descriptio prophetarum de humilitate et passione Christi, quoniam in solo Iesu Christo Domino nostro tota inuenta est, non solum uenisse Christum, sed ipsum solum uere esse Christum ostendit. Item Christum uenisse, et quis esset Christus olim presens indicatio contemporalium sibi uatum ostendit, uelut Zacarie et Elisabeth, Simeonis et Anne, quorum gesta seu uaticinia nota sunt, et Ioannis Baptiste dicentis: Ecce Agnus Dei, ecce qui tollit peccata mundi . Quando enim isti Dominum Iesum personaliter indicarunt, non modo uenisse Christum, sed qui esset Christus, sine dubio ostenderunt. Item signa uel miracula, que in  natiuitate et baptismo et passione Domini nostri Iesu quasi extrinsecus, sed tamen diuinitus facta sunt, non modo uenisse Christum, sed ipsum uere esse declarauerunt, sicut uisiones angelorum letantium in Natiuitate eius, sicut stella noua rutilans ad indicium eius, sicut magi cum muneribus uenientes ad cunabula eius, que miracula sic turbauerunt regem abusiuum, ut in emulationem Christi nati ceuorum eius infantium crudelissimam stragem ederet. Preterea sicut tonitruum paterne uocis, et Spiritus sancti columbina species in baptismo eius, et sicut quando sol obscuratus est, et terra tremuit, et uelum templi scissum est in occisione eius. Super hec omnia Christum uenisse demonstrant opera et  sermones eius, de quibus ipse confutabat olim incredulitatem Iudeorum dicens: Si opera non fecissem in eis, que nemo alius fecit, peccatum non haberent . Et de quibus corroborabat inter alios fidem discipulorum Ioannis Baptiste dicens: Hec dicite Ioanni que audistis et uidistis: Ceci uident, claudi ambulant, leprosi mundantur, surdi audiunt, mortui resurgunt, pauperes euangelizantur. Et beatus est qui non fuerit scandalizatus in me . Hec enim et alia multa facturum esse Christum prophete predixerant. Que omnia quoniam a Domino nostro Iesu Christo fieri uidebantur, ipsum uere Christum esse probabant. Cetera uero Christi aduentus argumenta sicut est, quod in omnem terram exiuit sonus apostolorum , et  quod in ipso benedici uidentur omnes tribus terre , et alia innumerabilia sponte preterimus, quia satis copiose quod propositum fuerat demonstrauimus, id est, Christum tempore suo uenisse.

Nec habet Iudeus quid hiscere contra. Nam si dixerit sceptrum de Iuda non esse ablatum, perspicue falsus est, quia circiter annos mille dispersa est tribus Iuda in omnes uentos, et locum regni sacerdotalis alieni possident. Quod si dixerit sacerdotium eius non esse defunctum, mentitur plane, quia nec extra Hierusalem habet sacrificandi licentiam, nec intra facultatem. At si dixerit testamentum non esse finitum, et hoc precipue falsum est, quia sine sanguine sacrificii non stat ius ueteris Testamenti. Si dixerit numerum sancti Danielis in tempore supradicto  non fuisse completum, hoc quoque falsum esse rationes chronicarum facile probant. Si dixerit illum non esse Christum, cui superius relata descriptio conuenit, cum testimonio prophetarum, tum etiam eo falsus esse probatur, quod nullus est alius cui conuenire possit. Si nouis et iudicibus prophetis obgannire tentauerit, refellunt eum ueteres et circumfulgentia signorum miracula. Si autem miracula Natiuitatis, et cetera facta fuisse non credit, arguit eum innocentium cedes, et historie multe. Magnifica uero Christi opera obumbrare non ualet, quia litterarum, edificiorum et aliis signis impressa uel expressa sunt, ut sine ruina mundi disparere non possint. Tanta igitur ratione conuictus, tantisque  sanctorum testimoniis confutatus Iudeus, si legali et prophetice auctoritati non acquiescit, extra synagogam eiiciendus est. Hactenus expedito quia uenit Christus, et quando, et quis sit, ab hinc quia uerus Deus est ingrediamur ostendere.

Hoc ergo primum ponimus, Christum super omnes homines alios excellere: sua quedam gloriosa propria manifestant, a prophetis exposita, uelut hoc quia est homo de uirgine natus, Isaia teste: Et Christus est homo sine adiutorio inter mortuos liber, teste Dauid. Nec enim alium hominem uirgo mater peperit, nec alius uirtute sua liber a mortuis resurrexit. Deinde uero sunt alia Christi propria, quibus omnem supereminet creaturam, sicut illud ab Isaia cum admiratione prolatum: Domine, quis credidit auditui  nostro et brachium Domini cui reuelatum est?  Et illud Dauidicum: Dominus dixit ad me: Filius meus es tu, ego hodie genui te . Neque enim angelus, neque alia creatura Dei brachium est, aut in eterno die naturalis Dei filius est. De qua filiatione uel generatione diuina satis exstat copiosa theologorum auctoritas; unde rex mire sapiens subtilissimam questionem proponebat dicens: Quis ascendit in celum atque descendit? quis continuit spiritum in manibus suis? quis colligauit aquas quasi in uestimento? quis suscitauit omnes terminos terre? quod nomen filii eius, si nosti?  Ex his ergo propriis supradictis que Christum a creatura separant, sit pro ratione demonstratio diuinitatis eius hoc modo. Quidquid est aut Creator,  aut creatura: proinde quod est, si creatura non est, Creator est. Cum ergo Christus sit Dei brachium, quod creatura non est, sine dubio Creator est. Item filius naturalis, et si numero differt a Patre suo quoniam alter est, naturali tamen definitione Patri suo unum idemque est. At Christus Dei Filius naturalis est, Christus igitur idem quod Pater, id est Deus est. Liquet igitur Christum quia Dei brachium est Dominum esse, et quia Dei Filius est esse Deum. Preter hec denique sunt uaticinia quedam de Christi diuinitate sic aperta, ut in eorum tractatu non sit opus uti ratiocinatione. Quoniam euidenter illum ipso nomine Dominum clamant cum laudibus Deo dignis, quamuis non sine commemoratione humanitatis eius, qua fit ut Deus uerus, et homo simul  esse credatur. De quibus illud Dauidicum: Sedes tua, Deus, in seculum seculi, et cetera . Et illud Isaie: Paruulus natus est nobis, filius datus est nobis, et uocabitur nomen eius Admirabilis, Consiliarius, Deus fortis, Pater futuri seculi, Princeps pacis: multiplicabitur eius imperium et pacis non erit finis . Ubi in his uerbis Isaie cauenda est falsa Iudeorum interpretatio, qua uaticinium istud ad Ezechie nomen inflectere laborant, quando cum Christianis simplicibus altercantur: falsa certe, quia non babetur scriptum in Hebraico, et uocabitur nomen eius Ezechias, quod interpretatur fortis Domini, sed uocabitur nomen eius Elgiber, quod interpretatur Deus fortis, quod nomen, id est El, soli Deo conuenit, et non Ezechie, cui nec cetera que  sequuntur conuenire possunt. Ceterum in uaticino Dauid, simul cum diuinitate Christi, diligenter attendenda est distinctio Patris, Filii et Spriritus sancti. Cum enim dicitur: Sedes tua, Deus, in seculum seculi: uirga directionis uirga regni tui. Dilexisti iustitiam et odisti iniquitatem , ad Filium Domini loquitur. Cum dicit: Propterea unxit te Deus, Deus tuus , de Deo Patre loquitur. Cum uero subiungit, oleo letitie , Spiritum sanctum significat, nichilominus Deum, ut loco suo demonstrabitur.

III. Magna dissensio est inter filios hominum cum de multis aliis, tum etiam de confessione fidei. Quod uidens Apostolus dicebat: Nos predicamus Christum  crucifixum, Iudeis quidem scandalum, gentibus autem stultitiam, ipsis autem uocatis Iudeis atque Grecis Dei uirtutem et Dei sapientiam . Non solum autem Gentiles et Iudei, sed et ipsi quidem qui se Christianos appellari uolunt, nimiam habent inter se differentiam. Cum alii eorum catholici sint, alii heretici multis modis. Ego uero Fulbertus, qui pono talia, licet peccator et indignus episcopus, tamen, quia uel fide catholicum me esse desidero atque profiteor, gratia Dei uolo aliis, quibus potero, de mea fide et suo errore aliquam portiunculam reddere rationis eius que in me satis est et copiose. Et primum quidem Iudeis. Hi ergo nobis consentire dicunt in hoc: unum Deum confitemur omnium Creatorem; dissentiunt autem de multis, sed periculosius  fere de his quod Trinitatem personarum in unitate diuinitatis non agnoscunt, et quod Christum Deum esse negant, uel quod nondum uenisse dicunt. Qui tamen de hoc ultimo siue tertio eos rationabiliter conuinceret, puto quod non habeat postea multum laborare de ceteris. Probato enim quia uenit Christus, ipse poterit deinceps intimare querenti Iudeo, quid sentire de ceteris uel quid facere debeat. Iam ergo incipiamus.

Christum uenisse probat impleta prophetia, quam scripserat Moyses in hec uerba: Non auferetur sceptrum de Iuda et dux de femore eius, donec ueniat qui mittendus est, et ipse erit exspectatio gentium. Non est enim ablatum regimen tribus Iuda de manu sui generis et transpositum in manus  regum alienigenarum usque ad aduentum Domini nostri Iesu Christi, quem nos catholici Christiani suscepimus; est autem ex tunc reuera ablatum sceptrum de Iuda, et transpositum in manus extraneas eiusdem Domini nostri Iesu Christi. Ex tunc igitur auctoritate prophetica patet uenisse illum qui mittendus erat, id est Christum. Ecce propositionem nostram succincte conclusimus: nunc ad approbationem ipsius historicam ueritatem breuiter attingamus. Demonstrantes quales Iudeorum populus de genere suo rectores habuerit, quando amiserit, et quomodo sibi ablatio regiminis et aduentus Messie concurrerint in diebus Herodis. Igitur post Moysen, qui prophetiam hanc protulit, et Iesum successorem eius, rectores habuit populus Iudaicus  de genere suo, qui iudices appellati sunt, usque ad tempus Samuelis prophete. Deinde qui reges appellati sunt, similiter de genere suo, Saulem, Dauid et plures alios, usque ad transmigrationem Babylonis. In ipsa quoque transmigratione non defuerunt illi de genere suo rectores et consolatores Deo pleni, et ipsis regibus excellentiores, sicut Ieremias et Daniel prophete. Post reditum de Babylone fuerunt illi similiter de genere suo bene disciplinata regimina pontificum, usque ad Aristobuli tempus, qui pontifex Iudaici populi similiter de genere suo et rex ultimus fuit. Hunc autem Aristobulum expugnata Hierosolyma uinctum cum liberis Romam misit Pompeius Romanorum dux, Hircano fratri eius pontificatum  relinquens. Omnem uero Iudeorum gentem ultimus pontifex per legitimam successionem generis fuit. Herodes primus ex alieno genere rex Iudeorum factus est per senatusconsultum, imperante Augusto. Quo tempore Christus secundum prophetie fidem in Bethlehem natus est. Hactenus ergo, id est, usque ad regnum Herodis et non postea, rectores habuit legitime populus Iudaicus de genere suo: regno namque Iudeorum disrupto atque mutato, sacerdotium quoque disruptum atque mutatum est. Herodes enim postquam regnum Iudeorum a Romanis accepit, antiquo iure, hoc est, per legitimam successionem generis non constituebat pontifices, sed promiscue quibusque ignobilibus sacerdotia promittebat ad tempus. Sacra quoque ueste summi  pontificis sub signaculo clausa nusquam usum eius pontificibus permittebat. Hunc ergo peruersum morem tenuit post ipsum Archelatus successor eius. Hunc deinceps tenuere Romani prepositi, donec tandem post passionem Christi destructa Hierosolyma et dispersa gente Iudeorum, neque ciuitas illis, neque rex, neque pontifex, neque populus fuit. Et ista desolatio iugis facta est usque in hodiernum diem. Si ergo hec ita sunt, imo quia ita sunt, quod ex prophetia concluseramus, per historiam consequenter approbauimus, id est, ex tempore quo regimen de Iuda ablatum est et princeps de femore eius, uenisse Messiam. Nunc si habent Iudei quid contra murmurent, audiatur.

Hic solent autem trifariam uerba dare contra rationem  istam quidam ex eis Iudei. »Primum non credimus, inquiunt, uenisse Christum, quia uirgam regiminis Iuda non putamus ablatum. Sunt enim in multis regionibus Iudei locupletes et ingeniosi qui regant strenue familias suas, et quia tales rectores adhuc esse uidemus, dicimus nondum esse ablatum sceptrum de Iuda, neque uenisse Christum adhuc.« Potest eos quiuis iocosa urbanitate deludere, simulque ratione confutare hoc modo: O Iudei, felices infortunio! si est uerum quod dicitis, nunquid non ille uos copiose mireue beauit, qui uos pessundedit atque dissipauit, si, cum in patria unum regem amiseritis, nunc in exsilio tam multa regum millia uel inuenistis uel recuperastis? Sed nullus eorum chrismate  legali uel spirituali unctus est, nullum populus sequitur, nec ipse populo preest, quapropter nullus eorum neque rex neque pontifex, propheta neque dux tribus Iude uel est uel certe appellari potest. Unde enim cause effectiue desunt, ibi effectus illarum esse minime possunt. O igitur dolor uel risus contra stultam atque infelicem sortem partis Iudeorum, qui, cum insolenter et inconfesse regimen suum putant in turbam mittere, et applaudere sibi de multitudine regum, nullum rectorem penitus comprobantur habere! Sufficere possit ista ratio quam diximus, ad confutationem prime partis. Sed quia bone cause satis nobis rationes abundant, non pigeat illos iterato per impossibile oppugnare, hoc modo: Prophetia de qua nunc agimus, aut respicit  ad tales reges, id est rusticos siue priuatos, aut minime. At si respicit, et propter illorum presentem existentiam in hac uita, constat inter uos nondum uenisse Christum, propterea idem constabit nunquam esse uenturum, donec omnes ita deleti sint ut nullus eorum sit in mundo qui regat familiam suam. Hoc autem quando erit? nisi in consummatione seculi, cum, defunctis omnibus, nullus erit iam neque penitentie neque uenie locus: et quid putabimus ut tunc ueniat Messias, nisi mortuos sepelire? Heccine ergo erit exspectatio gentium? itane premissa prophetia redigetur ad nichilum? Absit! impossibile est enim mentiri Deum qui repromisit certo termino ante finem seculi Christum suum ad saluandum genus humanum mittere. Falsi sunt igitur illi, qui dicunt  prophetiam hanc ad finem talium rectorum respicere, quales certum est usque in finem seculi perdurare.

His ita refutatis, de hac obiectione refutati Iudei transeunt ad alteram, dicentes: »Non credimus uenisse Christum, quia sceptrum de Iuda non putamus ablatum. Quis scit enim utrum in aliqua parte mundi sit congregata multitudo Iudeorum que regem unctum atque sacratum habeat super se de genere suo?« Ad hoc respondemus quod nullus utrinque nostrum scit nec audiuit in diebus nostris Iudeum regem in ulla regione mundi regnare, sed tamen si aliquis Iudeus regnaret in Iudea, nunc nichilominus ablatum esset sceptrum de Iuda. Per se enim regnum Iuda diuisum est ab aliis regnis,  constans propria regione, que dicitur terra Iuda et Beniamin, proprio rege, qui de tribu Iuda. Et, sicut domus quelibet propriis partibus constat, id est fundamento, parietibus et tecto, quarum si una defuerit, domus esse non possit, ita regnum Iuda partibus supradictis. Nam siue patria, siue populus, siue rex desit, regnum esse non possit. Ubi enim pars deest, totum esse non potest; et contra, ubi totum est, partes quoque esse necesse est. Quod si una parte pereunte nomen totius perit, quanto magis cunctis pereuntibus totum non subsistit? Regnum autem Iuda terram suam perdidit, quando ipsa in manus extraneas uenit; populo caruit, postquam in omnes nationes dispersus est populus; rege uero legitimo longe ante caruerat: sicque regnum Iuda,  omnibus partibus suis amissis, regnum esse desiuit; manifestum est igitur, et ad extranea regna nichil pertinere sceptrum de Iuda, et de suo iure esse ablatum. Quod si quis stultus putet esse uel dici regnum Iuda ubicunque regnat Iudeus super Iudeos, refellitur et re et Scriptura. Nam cum regnarent duo reges super gentem Iudeorum, unus in Hierusalem super duas tribus, et alter in Samaria super decem tribus, ille tantum uocabatur et erat rex Iuda, qui regnabat in Hierusalem; ille denique rex Isrel, qui regnabat in Samaria. Si ergo sceptrum Iuda non pertinet ad illum qui decem tribubus Iudeorum preest in Samaria, multo minus pertinebit ad illum qui mendose fingitur rex esse  aliquot Iudeorum in India. Dicamus iterum: Rex Iuda est uir oriundus de tribu Iuda, electus, et a legitimo sacerdote sacro chrismate unctus ad regendum populum qui habitat in terra Iuda. Omnis autem rex extraneus ab hac definitione alienus est. Nullus igitur ipsorum rex Iuda est. Non enim possunt habere communem essentiam, que non habent communem definitionem. Porro conclusionem hanc altera consequitur, hoc modo: Nam si de tribu Iuda legitime rex esse non poterat nisi quem sacerdos, ipse quoque unctus atque sacratus, legitima unctione sacraret, sacerdos autem in gente Iudeorum non fuit, postquam chrisma perdiderunt et exsulauerunt de loco in quo solo eis sacrificare licebat; postquam sacerdotes qui reges unxerunt non exstiterunt,  nec reges quidem existere potuerunt. Ubi enim cause effectiue desunt, effectus earum minime esse possunt. Concluditur itaque non solum de Iuda sceptrum ablatum, sed ne regem quidem ibi postea fieri potuisse. Nunc ueniamus ad tertium: »Non est nobis, inquiunt, tanti signi, quod exsules sumus nunc et sine rege, id est principe, ut propterea credamus uenisse Messiam. Fuimus enim similiter in Babylone, non tamen ullo modo uenit Messias, sed postea reuersi Hierosolymam habuimus regnum et sacerdotium: hec est ergo spes nostra ut, similiter nobis restitutis, cum placuerit Deo, rursus hec adueniant.« Respondemus, quod nunc exsules et sine principe uos esse dixistis, et uerum est; ibi enim collectus erat in unum populus Hierolosymis, id est,  tribus Iuda et Beniamin, habens secum regem et sacerdotes et prophetas suos, et promissionem datam a Domino, quod post peractam penitentiam septuaginta annorum redituri essent in terram suam, quam nondum tradiderat Dominus alienigenis ad habitandum, sed sicut nunc deserta remanserat. Nunc uero non est uobis collectus populus, sicut tunc, neque rex, neque sacerdotes, neque prophete, neque terra deserta uobis reseruata, nec promissio data a Domino, quod post septuaginta annos illuc redeatis, sicut tunc, sed est potius sententia data a Domino, quod perpetua sit hec desolatio uestra, quod in loco suo satis demonstratur, que uobis iam circiter annos mille persoluit, nil fraudatura uos de ceteris, usque in finem.





SANCTI FULBERTI CARNOTENSIS EPISCOPI SERMONES AD POPULUM.





SERMO PRIMUS.


Patres uenerabiles, cari fratres, filii Dei, aliquid uobis uolumus memorare de iis que nunquam uos obliuisci oportet, uidelicet quomodo credere debeatis et uiuere, et si quis peccauerit, quomodo possit recuperare. Tria sunt hec: fides catholica hec est, ut unum Dominum in Trinitate, et Trinitatem in unitate ueneremur. Multi sunt autem qui non possunt hoc intelligere, nisi per quasdam quasi similitudines inducantur. Quapropter dicamus et nos aliquid tale. In sole sunt tres naturaliter, sphera, claritas, calor. Sphera solis naturaliter est splendens et calens. Summus Pater naturaliter est sapiens, et amans; sphera solis, et splendor, et calor, non sunt tres soles, sed unus sol; summus Pater et sapientia  eius, et amor eius non sunt tres dii, sed unus est Deus; sapientia Filius Dei est, Spiritus sanctus amor est: Pater itaque et Filius, et Spiritus sanctus unus Deus est; hic Deus ante secula et nunc, et semper fecit omnia uisibilia et inuisibilia.

Queritur autem cur Deus Pater Filium suum, id est sapientiam, hominem fieri uoluit? Respondeamus quam breuissime possumus, propter hominem utique redimendum, qui culpa sua perierat, et per se non poterat reparari. Nam antequam peccaret homo, erat prudens et immortalis, et arbitrio liber, fuit tamen tanta calliditas diaboli, ut seduceret eum et redderet insipientem, mortalem et fragilem: quomodo ergo posset, stultus, et fragilis, et mortalis  effectus, diabolum reuincere, et recuperare per se quod perdiderat, qui queque sibi adhuc ualidus non defendit? nullo modo erat tamen impossibile non impleri quod uolebat Omnipotens.



SERMO II.


Fratres, credo quod omnes qui presenti basilica continemur, per fidem Christiani sumus. Reddamus ergo in primis Deo gratias, qui nos ad fidem suam uocare dignatus est, et per baptismi gratiam a peccato mundare, et a diabolo liberare. Dicite Deo gratias, fratres: si permansissemus in illa munditia que nobis per baptismum data est, uere felices essemus. Sed non permansimus, cecidimus enim per nostram culpam, non solum in peccata, sed etiam in crimina propter que peccatores ab Ecclesia separantur, qualia sunt homocidia, adulteria, fornicationes, sacrilegia, rapine, furta, falsa testimonia, superbia,  inuidia, auaritia, diutina iracundia, ebrietas assidua. Sicut ergo Deo gratias egimus pro bonitate sua, sic nos culpabiles confiteamur pro malitia nostra, et dicamus singuli: peccatores sumus. Fratres, uere tales sumus coram Deo et sanctis eius, sed misericordia eius magna est, qui nobis adhuc donat locum siue tempus emendationis.

Emendemus ergo in melius, iuxta Scripturam, que ignorando peccauimus; quod si nescitis qualiter emendare debeatis, dicendum est uobis. In primis peccare desistite: quandiu enim quis Dominum offendere non cessat, nec eius penitentia fructuosa est, et qui in hac uita criminali peccato finem non imposuerit, ueniam in altera non habebit. Quapropter, ut dixi, necessarium est in primis crimini  finem dare, deinde uero commissa delere per penitentiam, per eleemosynam, per orationem. Modum penitentie uobis constituent sacerdotes. Modus eleemosyne est, secundum facultatem et bonam uoluntatem  uestram. Modum orationis constituit nobis Christus diuersa sub conditione, quam nostis, uidelicet ut dimittat sicut et nos, etc. Hortamur itaque, fratres, ut crimina fugiatis, iniunctam uobis penitentiam alacriter suscipiatis, strenue peragatis. Non sunt enim condigne passiones huius temporis ad futuram gloriam que reuelabitur in nobis . Eleemosynam quoque pro posse faciatis, quia sicut aqua exstinguit ignem, ita eleemosyna exstinguit peccatum. Oremus tam pro inuicem quam pro nobis, dicente apostolo: Confitemini alterutrum peccata uestra, et orate pro inuicem ut saluemini . Nouimus autem per penitentiam multos euasisse periculum mortis, alios per orationem. Enitamur etiam, fratres, inter tales inueniri, quia regnum celorum uim  patitur, et uiolenti diripiunt illud . Prestet uires imbecillitati nostre ille qui dixit: Confidite, ego uici mundum , Dominus noster iehsu Christus qui cum Patre et Spiritu sancto uiuit et regnat Deus per infinita seculorum secula. Amen.



SERMO III. DE PURIFICATIONE BEATAE MARIAE.

uolumus uobis breuiter exponere, fratres, unde cepit solemnitas Purificationis, quam hodie celebratis, et quid cerei significent quos offertis. Solemnitas ergo ista processit ex lege. Precepit enim Deus in lege ut mulier que de uiri sui conceptu primogenitum pareret, quadragesimo die natiuitatis presentaret eum Domino in templo, cum hostiis:  et hic dies Purificationis uocatur. Quod preceptum Purificationis et oblationis impleuerunt alie matres ex necessitate, quia pollute et peccatrices erant: quando uero Christus natus est de beatissima uirgine Maria, ipsa non indigebat legali purificatione, quia munda erat et sancta. Humilitatis tamen et obedientie causa legi se subdens, obedire legi quamuis non indigeret, obtulit in templo Dei filium suum cum hostiis quadragesimo die natiuitatis, sicut est hodie. Sed presentatio illa insignis et gloriosa fuit: mouente enim Spiritu sancto, occurrerunt ei sanctus propheta Simeon et Anna sancta uidua et prophetissa, laudantes et benedicentes Dominum de aduentu Christi, sicut legitur in Euangelio, miracula  prebentes. Christus namque in carne ueniens, fratres, ostendebat pariter et humilitatis exemplum, et diuine pietatis indicia. Sicut in natiuitate sua, cum iaceret humiliter in presepio, noua stella, et laudibus angelicis celebrabatur in celo: sic et modo cum paruulus infantulus presentaretur in templo, ad declarandam diuinitatem suam in carne latitantem corda prophetarum illuminabat Spiritus sanctus. Nos ergo qui illum uerum Dominum et hominem adoramus, in memoriam Presentationis eius in templo celebramus hunc diem cum oblatione cereorum: per lumen cerei, diuinitatem, per ceram significantes carnem ipsius uirginalem. Apis enim et mellis, et cere opifex sine coitu maris et femine procreatur. Patet ergo quia Presentatio Christi in templo  processit ex obedientia legis, et nostra significatiua oblatio est, ex dulci et uenerabili memoria sue presentationis. Nunc ergo scientes, quam ex bonis principiis solemnitas ista prodiit, et quam piam sanctamque significationem nostra oblatio gerit, solemnitatem diuinis laudibus et operibus exornemus, et oblationem pio celebremus affectu, rogantes piissimam Dei Matrem ut ipsa nos, et munera nostra, Filio suo gratificare dignetur, et ad similitudinem oblationis nostre, que munda, clara et feruida esse uidetur, deposcat nobis ab ipso munditiam cordis et corporis, lumen scientie, feruorem fidei et caritatis, quatenus sue gratie dono accensi, per Spiritum sanctum illuminati, purificatis mentibus in templo sancto glorie sue ualeamus apparere, per  eumdem Dominum nostrum Iesum Christum.



SERMO Iu. DE NATIuITATE BEATISSIMAE MARIAE uIRGINIS.

Approbate consuetudinis est apud Christianos sanctorum Patrum dies natalitios obseruare diligenter, et precipue uirtutes eorum assignatas litteris in Ecclesia recitare ad laudem Dei, ex cuius munere sunt, et ad instrumenta minorum. Inter omnes sanctos, memoria beatissime uirginis eo frequentius agitur atque festiuius, quo maiorem gratiam apud Dominum creditur inuenisse. Unde post alia quedam ipsius antiquiora solemnia, non fuit contenta deuotio fidelium, quin natiuitatis solemne superadderet hodiernum. Hac itaque die peculiariter in Ecclesia recitandus esse uidetur ille liber, qui de ortu eius  et uita scriptus inueniebatur, si non iudicassent eum Patres inter apocrypha numerandum. At quoniam magnis ac sapientibus uiris ita uisum est, nos alia quedam, sed non aliena legentes, ecclesiasticum morem debitis officiis exsequamur. Beata ergo Domini Mater et perpetua uirgo Maria, priusquam nasceretur oraculis enuntiata est, et designata miraculis, nata uero progenie diuinitus ordinata, priuilegio uirtutum insignis enituit, Saluatorem edidit a quo glorificata in celo, nunquam terrigenis patrocinari desistit. Propositionem sequatur ordine sua narratio. Iamque referamus unum de pretaxatis oraculis, ac deinde paucis expediamus. Dixit Aeternus ad ueterem, Deus ad serpentem: Inimicitias ponam inter te et mulierem,  et semen tuum, et semen illius . Quid est, fratres, in hoc loco serpentis caput conterere, nisi principalem diaboli suggestionem, id est concupiscentiam, resistendo superare? Si ergo queratur quenam mulier huiusmodi uictoriam operata sit? profecto non reperitur in linea generationis humane, donec perueniatur ad illam de qua agimus sanctarum sanctam. At si interrogetur, in quo serpentis caput uel ipsa contriuerit? nimirum in eo quod uirginitatem simul et humilitatem Deo sacrificauit. uirginitate namque seruata probatur exstinxisse concupiscentiam carnis; humilitate, que facit pauperem spiritu, concupiscentiam mentis. Sicque principali suggestione diaboli uicta, uitiosum caput uirtutis pede contriuit. Non tamen hoc solo, sed eo  quam maxime triumphauit, quod de sua mundissima carne corporata sapientia dicit, Usquequaque malitiam attingens a fine usque ad finem fortiter, et disponens omnia suauiter . Hec est ergo mulier ad quam diuinum illud intendebat oraculum, hanc quandoque nascituram innuebat, hanc singulariter intimabat. Expedito quam paucis oraculo, unum quodque de miraculis absoluatur.

Accepte sunt a sancto Moyse singule uirge de singulis tribubus Isrel, nominibus earum inscripte, iubente Domino, et posite in tabernaculo eius: inter quas una que fuerat Aaroni inuenta est sequenti die germinasse, floruisse, fronduisse, et peperisse amygdala. Sciens ergo Dominus hoc opus suum magni esse mysterii, iussit seruari uirgam ad  monimentum. Monebantur enim filii Isrel presentia uirge, querere sollicite quid significaret tam mirabile factum, quod longo post aperiens diuinus Isaias: Egredietur, inquit, uirga de radice Iesse, et flos de radice eius ascendet, et requiescet super eum Spiritus Domini . Ad hec uerba tanquam auditores eius dicerent: O pater Isaia, obscure loqueris, dic nobis, queso, ipsam rem manifeste, adiecit claritatem et ait: Ecce uirgo concipiet et pariet filium, et uocabitur nomen eius Emmanuel . Filium quoque uirginis, id est Emmanuelem, preclare describens: Puer, inquit, natus est nobis, filius datus est nobis, et uocabitur nomen eius Admirabilis, Consiliarius, Deus fortis, Pater futuri seculi, Princeps pacis: multiplicabitur eius imperium et regni eius non  erit finis . Quod ergo Deus designauit miraculo, hoc a secreto Isaias prodit uaticinio. Et quod uates cecinit, consequenter rei exitus approbauit. Nam sicut illa uirga sine radice, sine quolibet nature uel artis adminiculo fructificauit: ita uirgo Maria sine coniugali opere filium procreauit, filium sane flore designatum et fructu; flore, propter speciem, fructu, propter utilitatem. Est enim speciosus forma pre filiis hominum , et uitalis refectio non solum hominum, sed etiam angelorum. Hinc breuiter asserta propositionis particula prima, quod sequitur attingamus.

Nata est igitur beatissima uirgo, sicut legimus, patre Nazareno, matre Bethlehemita, quas urbes  Christi natiuitati uel conuersationi destinatas esse prophete non tacuerant. Descendit autem ab radice illius fide preclari Abrahe, cui superne promissa fuerat benedictio omnium gentium in semine suo, et ab stirpe Dauid, quem Deus propter notam sibi probitatem egregia laude sublimauit, dicens: Inueni uirum secundum cor meum . De regali nempe tribu simul et sacerdotali duxit originem, que summum Regem atque Pontificem erat paritura. Non tamen hec idcirco dixerimus, quod Dominus qui peccatores uocare uenit, dedignatus sit matrem suam peccatores habere cognatos, inter quos speciosa uelut inter spinas lilium appareret. Hec itaque electa et insignis inter filias, non fortuitu quidem, aut solo placito parentum ut plerique, sed diuina  dispensatione nomen accepit, ita ut ipsa quoque uocabuli sui figura magnum quiddam innueret: interpretatur enim maris stella. Quid ergo mysticum hec interpretatio gerat, per similitudinem ostendamus. Nautis quippe mare transeuntibus, notare opus est stellam hanc, longe a summo celi cardine coruscantem, et ex respectu illius estimare atque dirigere cursum suum, ut portum destinatum apprehendere possint. Simili modo, fratres, oportet uniuersos Christicolas, inter fluctus huius seculi remigantes, attendere maris stellam hanc, id est Mariam, que supremo rerum cardini Deo proxima est, et respectu exempli eius cursum uite dirigere. Quod qui fecerit non iactabitur uane glorie uento, nec frangetur scopulis aduersorum, nec absorbebitur scyllea uoragine  uoluptatum, sed prospere ueniet ad portum quietis eterne. Hic si quis interroget dicens, quid ergo putas qualis olim in anima fuerit, uel nunc sit, hec persona, que sic omnibus sanctis spectanda atque imitanda proponitur? ueraciter respondemus, quia longe perfectior quam nostra oratione demonstrari possit. Tamen ne ibi nichil dicere arguamur, ubi maior affluit copia dicendorum, reseruantes multa atque magna facundis, saltem pauca dicamus super hoc, et que facile probentur audita. Hoc igitur in primis astruere fas est, quod anima ipsius et caro quam elegit, et habitaculum sibi fecit Sapientia Dei Patris, ab omni malitia et immunditia purissime fuerunt, affirmante Scriptura: Quoniam in maleuolam animam non introibit sapientia, nec habitabit in corpore  subdito peccatis . Item econtra confidenter asserimus, quia nullo uirtutum genere uacabat, cui plenitudinem gratie Dei nuntius asserebat inesse. Quod, attestante archangelo, quamuis nemo sana mente discredat, tamen si quis adhuc pio desiderio querat argumenta uirtutum ex uerbis et factis eius que Scriptura commemorat, tanto sibi facilius occurrent, quanto ipse in querendo fidelior erit. Sunt autem ex eis quedam omni fere Christiano perspicua. Quis enim est qui cum iucunda admiratione non speculetur ipsius mature adolescentis fortitudinem, et prudentiam, et fidem in colloquio angelico, ubi tam constanter eloquitur, tam prudenter interrogat, tam facile credit? Quis enim non uideat ac  uidendo miretur iustitiam eius, qua sic uniuersa precepta diuine legis satagebat implere, ut nec ad se pertinentia inexpleta relinqueret? uerbi gratia: post partum enim purificatione legali quam agebat, non egebat, quia uirum in concipiendo non nouerat. De temperantia quoque ipsius superius dictum est, que Deo uirginitatis lilium in humilitatis ualle produxit. Cum ergo uirtutibus supradictis facta eius plena sunt atque dicta, manifestum est non solum attestatione angelica, sed etiam rerum argumento nullum uirtutis beatissime uirgini defuisse. Depromebant itaque uirtutes in cogitatione et affectu cordis eius ineffabilem harmoniam, quam ipsa creatrix et inhabitatrix eius Dei sapientia delectabatur audire; coruscabant foris in superficie sermonis et actus, unde  merito possent homines glorificare Deum, et exempla salutis accipere. Tali ergo tanteque persone, quid tandem ad honoris cumulum potuit accedere maius: eo quod Dei Filium uirgo concepit, uirgo mater edidit, hac nempe dignitate uenerabilis facta est ipsis quoque sanctorum ordinibus angelorum. Quod opere manifesto declarauit ille magnus atque fortis archangelus Gabriel, qui eam antequam Dei mater fieret, quia futuram nouerat, tanta ueneratione salutando preuenit, hac eadem dignitate facta est etiam imperiosa, secundum caritatem erga superos, ac super inferos per discretionem. Unde plurima scripta sunt exemplorum argumenta, de quibus ad presens quedam sufficiat memorare. Illa igitur olim in auxilium magni Patris Basilii misit sanctum  angelum, et mortuum suscitauit, qui male uiuentem pessumdedit persecutorem eius Iulianum apostatam, et hec historia notissima est. Illa etiam te, o peccator quondam Theophile, penitentem et suppliciter inuocantem ab ipsis diaboli faucibus potenter eripuit. Sed quid grauemur huius lapsi reparationem paucis effari, cum audire sit opere pretium?

Is ergo Theophilus incedens olim in patria cuiusdam episcopi ciliciorum, ut scriptura quedam testatur, propter infortunia sua in tristitiam cecidit, unde contulit sese ad quemdam Iudeum maleficum, eius consilium et auxilium petens. Hoc mediatore locutus cum diabolo Christianitatem abnegauit, diabolum adorauit, eique de sua mancipatione chirographum tradidit annulo suo signatum. Postea uero  facti penitens, multumque se animo angens quid faceret, quo se uerteret, tandem collectis fidei et spei uiribus, confugit ad ecclesiam quamdam beate Marie matris Domini memorie dedicatam, ubi quadraginta dierum afflictione mactatus animo contrito nomen eius inuocabat iugiter, ac patrocinium implorabat. Quid multa? Respexit hunc propitia misericordie Mater, et per uisionem illi apparens de impietate coarguit, ad Christi confessionem excitans. Consolata est dolentem pollicendo ueniam, et ne dubitaret de promisso, supradictum chirographum diabolo potenter ereptum captiuo reddidit in pignus libertatis. Quod cum euigilans supra pectus suum positum inueniret, quam letus exstiterit, quam pio  affectu uoces exsultationis et confessionis ediderit, non est facile dictu. Noctem uero illam consecuta est Dominica dies, qua Theophilus, quasi cum Domino a mortuis resurgens, episcopo se coram populo presentauit, et rem sicut erat exposuit. uideres populum modo ex auditu tam horrendi sceleris expauere, modo considerata macie uultuque penitentis collacrymari. Sed audito quantam et quam celerem misericordiam fuerat consecutus, omnes qui mala conscientia territi pene defecerant, ad spem uenie cum gaudio respirabant. Iam uero ut rem breui fine concludamus, episcopo iubente male cautum chirographum Theophilus igne cremauit. Deinde suffragante clero et populo ductus ad altare, cum sacrosanctam communionem de manu episcopi ore susciperet,  facies refulsit ut sol. Peractoque deinceps triduo, cum laudibus in ecclesia pie Matris Domini, per quam reconciliatus fuerat, a laboribus suis beato fine quieuit.

Talibus ergo factis approbatur quia Domini Mater ubique imperiosa est, ubique magnifica, certe cui pronum est sanctos angelos in ministerium mittere, et ad beneplacitum suum inferorum pacta cassare; his quoque et aliis infiniti numeri beneficiis que uel scripta sunt, uel passim iugi sentiuntur effectu, quod et iustis et peccatoribus fideliter inuocantibus se presto est, et nunquam eis opitulari desistit. ueniant igitur ad eam iusti cum Basilio laudantes ac benedicentes, effectumque celerem suis sanctis desideriis postulantes sine dubio percepturi. ueniant  peccatores cum. Theophilo tundentes rea pectora cum interno fletu, ipsi quoque, si uere peniteant, desideratam ueniam adepturi, de quorum numero tibi assistentibus nobis ut subuenire iam et auxiliari digneris, imploramus, o preelecta! o sancta! uenerabilis et imperiosa! o clemens et propitia Domina nostra, quo possimus recuperare et habere perpetuam gratiam filii tui Iesu Christi Domini nostri, qui cum Patre et Spiritu sancto uiuit et regnat unus Deus in eternum. Amen.



SERMO u. ITEM DE NATIuITATE MARIAE uIRGINIS.

Fratres karissimi, in hac die celebramus natale gloriose Domine nostre Marie uidelicet Redemptoris nostri Matris. uolumus uobis aliquid referre breuiter  de natalibus eius, et uita et fine, et adiutoriis que ipsa Christianis et iustis et peccatoribus impendere solet. Hec itaque nata est de stirpe Abrahe atque Dauid regis, quibus a Deo promissio facta est, quod in semine ipsorum, id est in Christo, benedicende forent omnes tribus terre. Nata est autem iuxta relationem et scripturas sanctorum Patrum in ciuitate Nazareth, patre nomine Ioachim ex eadem urbe oriundo, matre uero Anna nomine oriunda ex ciuitate Bethlehem. uita quorum simplex et recta ante Dominum, apud homines irreprehensibilis et pia erat. Nam omnem substantiam suam trifarie diuidebant, unam partem templo et templi seruitoribus impendebant, aliam peregrinis et pauperibus  erogabant, tertiam sibi et sue familie usibus reseruabant. Ita iusti Deo, et hominibus pauperes, annos circiter uiginti, castum Domini coniugium, sine liberorum procreatione exercebant. uouerunt tamen, si forte Deus donaret eis sobolem, eam se Domini seruitio mancipaturos. Euolutis ergo tot annorum curriculis, missus est angelus Domini prius ad Ioachim, demum ad Annam, nuntians eis nascituram filiam nomine Mariam, cui similis sanctitate nec antea nata fuerit nec postea nasceretur. Factum est itaque iuxta uerbum angeli: nata est in ciuitate Nazareth sanctissima uirgo Maria, et mansit ibi tribus annis in paterna domo; postea uero, sicut parentes illam Deo uouerant, ducta Hierosolymis in templo Domini conseruata est usque ad quartum  decimum annum, ieiuniis et orationibus seruiens die ac nocte, et uirginitatem suam uouens, quod ante uirgo ulla non fecerat, angelicis colloquiis frequenter utens. Deinde cum esset reuersa ad domum parentum suorum in ciuitatem Nazareth, missus est ad eam angelus Gabriel a Deo nuntians ei conceptionem Filii Dei. Fuit ergo conceptus Dei Filius in Nazareth, natus in Bethlehem. Post natiuitatem uero Christi mansit cum filio usque ad passionem crucis, ubi Christus uirginem matrem uirgini discipulo Ioanni apostolo commendauit. Hic ministrauit ei post passionem et resurrectionem et ascensionem Domini in finem. Fuit autem sepulta sanctissima in ualle Iosaphat, ubi est edificata ecclesia in honorem eius, et sanctus Ioannes sepultus  est Epheso. Post uero cum religiosi Christiani reliquias matris eius, uidelicet Domini, respicere uellent, sepulcrum uacuum inuenerunt; sed et in sepulcro beati Ioannis respicientes, non inuenerunt nisi manna. Credit itaque Christiana pietas quia Christus Deus Dei Filius Matrem suam gloriose ressuscitauerit et exaltauerit super celos, et quod beatus Ioannes uirgo et euangelista, qui ei ministrauit in terra, gloriam eius participare mereatur in celo. Est autem ineffabile quam gratiam et gloriam dederit Dominus Matri sue; hoc tamen certo scimus quia iusti quidquid ab eo postulant, per intercessionem matris celerius impetrant, peccatores quoque sepius misericordiam sunt consecuti: habemus plura exempla de utrisque, sed ad  presens hec sufficiant.



SERMO uI. IN ORTU ALMAE uIRGINIS MARIAE INuIOLATAE.

Mutue dilectionis amore et sedule adhortationis nutu a quibusdam Deo sacratissimis et dilectis cogimur de sanctissima, et ultra quam dici possit dilecta uirgine, sponsa scilicet et matre Domini Maria, aliquam allocutionem facere, de ortu uidelicet eius, non historialiter texere, sed mysticis exornare laudibus, et beneficiis congratulari, ad cuius tanti mysterii materiam nec omnis potest sufficere mundus, si in unum etiam ceat ordinem. Erit autem eis inceptum, et exsecutio meritum, quorum obtentu peruenerit ad portum sine naufragio  remigium. Igitur nimis amabilem ac salutiferam omnibus seculis et terricolis ueri eternique Regis ac Domini nostri natiuitatem cernua humilitate recensentes, et annua orbita recolentes solemnia, primo ratum duximus utrorumque sexuum collegia etiam ad diuinam et gloriosam festiuitatem quibusdam adhortationibus inuitare, ut dum utrarumque partium deuotio his sacris festis nefas duxerit non interesse, una omnium uota capacius eiusdem sacre uirginis circa se persentiant adesse iuuamina.

Est enim ista suspecta festiuitas, non modicis nec paucis prefulgens mysteriis, aut reliquorum sanctorum festiuitatibus cequanda, sed tantum est excellentior, quantum constat eam omnibus hominibus  preferendam, cuius hodie prelucida recitantur natiuitatis initia. Ad cuius ergo magnificentiam collaudandam, et gloriam perferendam, tanta ualeant exuberare preconia, quantum illi congruit, que cunctas superexcellit in preeminendo creaturas, et angelicam dignitatem. Et ubi usquam inueniri poterat locus, qui infra se concluderet maiestatem cequalem Patri, auctorem omnium rerum, nisi uterus Marie ante secula prescitus? in hunc siquidem tota diuinitas cum humanitate uersata est. Et qui in cequalitate cuncta disponebat celestia, et terrestria, in uirginea perangusta septa uenturam et promissam preparabat carnis sue redemptionem.

Felix talis partus et ortus, de cuius substantia  assumpta est talis uirgo, que tolleret ueternas parentum offensas, et releuaret concussum orbem qui sub seuo duri erat hostis dominio. Cuius itaque partus, ut censemus, ad nichil exstitit, nisi ut fieret eius sancta pudicitia domus et susceptio Filii Altissimi. Ad quid enim aliud? ergone huius castitas aut ante partum, uel post dignum pignus genitum, fedata est aliquo contagio? Hanc enim nulla grauitas aut effeta successio filiorum fregit, ut solet eis contingere que humanam sobolem maternis egerunt uisceribus. Felix enim culpa, sed sancta coniugalis societas, que tale ac tantum specialeque uel singulare decus profudit in orbe, de concesso nuptiali contubernio.

Denique in huius conceptione necessaria haud  dubium est quin utrumque parentem uiuificus et ardens Spiritus singulari munere repleuerit, quodque ab eis sanctorum angelorum custodia seu uisitatio nunquam abfuerit. Merito si quidem huius sancte uirginis multum adeo laudandi sunt et extollendi sanctissimi procreatores, qui in cunctis institutionibus tantos ac tales se prestiterunt, ut non immerito de eorum stirpe prodiret talis successio, que fieret et priscis etatibus et subsequentibus exemplum totius bonitatis. Felix, et pre ceteris patribus felicior, qui tante prolis meruit uocitari patrator. Felix etiam qui non plures, sed unam promeruit suscipere natam, que unicum conciperet et proferret Dei Filium. Nec enim decebat ut huius  singularis uirginis sanctissimi progenitores fedarentur plurimorum propagatione filiorum, qui erant futuri unice matris Domini prouisores et educatores egregii. uere beata et omni ueneratione habenda, et quodam priuilegio sacro predicanda, mater huius sancte, que omnium antecessit matres in concipiendo et generando eam que suum et omnium generaret creatorem. Gaude et letare, o felix pro tali filia, quoniam tali dote donata es, qua nulla ante te postea meruit antecelli. Quanta putamus prouisio fuerit sanctorum angelorum, circa tam Deo gratissimos parentes, ab initio sue procreationis, et excubatio super tam ingentem sobolem? Nunquid abfuisse credendus est Spiritus sanctus ab ista eximia puella, quam sua obumbrare disponebat uirtute?  Nulli enim fidelium dubium est quod circa eam omnis frequentia celestium agminum inuigilabat, utpote quam supra se exaltandam minime ambigebant. O nimis superque beata uirgo, que nulli comparanda est merito, nec cequanda castitatis titulo? uere etenim beata illa secula, que ex sacrato utero te meruerint excipere suo in tempore. Sane si qui sollicita mente et studiosa inuestigatione perquirant cur sanctorum precedentium memorie huius prefate uirginis temporanea initia suis fidelibus sequacibus enucleatim non exornauerunt, ut ad omnium notitiam uulgarent, nouerint non ignaros eos exstitisse hereseos, que pro insigni et admirando huius sacre puelle preconio exortura erat, et ob id, si quid ex eius ortu protulerunt, sagaci industria celandum  emulis et infidelibus decreuerunt, ne inueniret ceca garrulitas perfidorum unde maternum sinum Ecclesie uerberaret sua multiplici fallacia. Nam et hoc quod leui et subtili relatione, aut forsitan conscriptione de matris Domini natiuitate et infantia eiusdem Domini perceperunt, ita uersuta et argumentosa fallacia deturparunt, ut nec uera deinceps a quibusdam ecclesiasticis doctoribus recitentur, quamuis minime repudiantur.

Exstat uero quedam non usitata relatio, que clarissimi interpretis Hieronymi prenotatur nomine, referens beatum Mattheum post editum Euangelium ortum prefate uirginis atque initiamenta puerilia Iesu Christi, ita obscuris manu propria obsignasse litteris Hebraicis ut nullis infidelium illud uellet patere  superfluis et mordacibus rictibus, que tunc a prelibato interprete feruntur transportata quibusdam obnixe petentibus ad Latine lingue notitiam. Et quia hec relatio inter sacre Scripture canones non habetur inserta, ideo unanimis Ecclesie conuentus in recitando aperte nec omnino eligit, nec in non recipiendo reiicit, cum nonnulla reperiantur dicta uel facta que in prefata serie impossibilia uideantur, que tamen uolentibus et amantibus legere, non denegat fidelium industria. Nobis autem et omnibus Ecclesie filiis, satis superque sit fides et deuota credulitas, qua uere eam confitemur uirginem et in ortu et in omni sua operatione. Huius namque pater et mater carnales fuisse feruntur, Ioachim et Anna, que bene sibi de nominis interpretatione competunt:  Ioachim quippe preparatio Domini dicitur, Anna uero gratia Dei interpretatur. In horum duorum nominum interpretatione quid innuitur, nisi gratia quam simul adepti sunt? ubi namque poterit esse gratia, nisi ubi famulatur preparatio conscientie? et ubi locum habebit preparatio operationis, nisi ubi ante precesserit Dei largita gratia? Sic ergo in unum due compacte gratie, disponente Dei nutu, proferunt ex se gratiam non paruam, profuturam ualde cunctis hominibus.

Hec paucis dicta de sanctorum parentum digna commemoratione satis sint. Nunc ad euoluenda ea que Christus dederit ueniamus. Propterea honorificentissime summi Auctoris et Creatoris Genitricem  cum mentis iubilatione recipientes omni conatu elaborate, ut tanta hodierni diei iucunditas, dum mundanis excolitur et honoratur obsequiis, hanc interior et pura conscientia iustis et consequentibus prosequatur seruitiis. Namque qui piorum uenerantur sacra merita, quique omnimodis interesse peroptant supernorum agminum festis, sic in presentibus exerceantur sanctorum natalitiis, ut non contingat illic eis abesse deinceps de quorum hic congratulantur triumphis. Quapropter presenti celebratione, omnium prudentium uirginum reginam sedulis exposcite precibus, que principatum obtinet inter choros sanctarum uirginum, suo interuentu efficiat possibile quo sancte Ecclesie concentus, cum eam humili qua ualet operatione,  percolit in terris, demum in letitia perenni, de eius utraque congaudeat sublimatione et gloria. Ista est enim precipua festiuitas, in qua omnis angelorum militia exsultat, in qua prophetarum panduntur uaticinia, in qua etiam gentilium reserantur prenuntia scripta, in qua oritur sponsa sine exemplo Deo coniuncta, de cuius casta corporis materia oritur lumen in tenebris ad exturbandas ueterum piaculorum nebulas. Hec est, inquam, dies in qua prelucida stella, imo lumen inseparabile maris, hoc est huius mundi, uelut Eous, cum decoris amenitate ex mortali genitura cunctis qui saluandi sunt illuxit. Hec est honoranda dies letitie, in qua iuxta mundi qualitates preparatur uas uirgineum, diuinis carismatibus ut margaritis ineffabiliter  ornatum, in quo qualitas Dei mista homini compaginaretur corporaliter, non secundum propagationem, sed secundum Spiritus sancti operationem. Quis, queso, unquam aut ante hanc uirginem, aut post hanc, in omni terrarum spatio audire ualuit, ut factor omnium rerum, possessor celi et terre, Rex regum et Dominus dominorum, Sol iustitie, lumen insuperabile, intra uirginis se arcta concluderet septa! O magna et admirabilis ipsius Dei distributio, imo miseratio! ut enim protoplastum parentem et successionem filiorum eius innouaret, quem constat ob hoc editum, ut superbientium angelorum suppleret numerum et ordinem, non indigne pertulit intra uirginis aluum celitus se corporari, ut consocialem formam non secundum  diuine substantie quantitatem uel qualitatem, sed iuxta corporeum incrementum absque macula peccati sibi compactum eo erigeret unde et suasor et ille succubuit, perfida fraudatione precepti uterque eiectus est. Ecce itaque cuncti qui ad sacram conuenitis uirginis natiuitatem, omnes corporeos uobiscum affertis sensus, fortassis et iam non desunt uobis interiores cordis intellectus. Haud dubium enim, cum dispertitor suarum uirtutum unumquemque uestrum suo donauerit dono, qui scit in singulis ita dispertire sua dona et munera prout quisque laborat, ut efficiatur eius habitaculum. Operatur autem hoc, ut ait Apostolus, unus atque idem Spiritus, qui in cunctis secundum gratiarum rationem  spargitur, et in singulis unice inuenitur. Erigite ergo mentes uestras ad presentis matris festiuitatem, ut nullum mentis uel corporis domicilium seu iubilatio inueniatur, que non tota concrepet in tam preclara procreatione. Congaudeat in hac celebritate uterque sexus et conditio dominorum seu subiectorum, quia per hanc uirginem utrorumque uenit redemptio, scilicet immaculatus Dominus carnaliter prodiens de illius utero. Gaudeant senes Deo placentes, quoniam ab aula celi descendit ille in eius puelle uiscera, qui nouit non modo animas tantum, uerumetiam corpora, ad meliorem iuuentutem referre a ueteri ruina, iuxta sententiam Dauidicam, Renouabitur ut aquile iuuentus tua : Imitentur etiam fidem antiquorum Patrum, ex  qua constat illos placuisse Deo, nec a memoria illorum refugiat, quoniam per huius uirginis partum etiam in extrema eorum sorte conceditur illis repetitio uere salutis. Letentur iuuenes fortes in hac die, quoniam hodie prodiit in hanc lucem uirgo, ex cuius secretis natus est iuuenis, speciosus pre natis hominum, de cuius labiis diffusa est omnis gratia perlata per quadripartita mundi climata. uirtutem quoque corporis in animi uigorem transmutent, et per huius sacre uirginis obtentum suam Christo commendent iuuentutem. Congratulentur etiam pueri et infantes in huius maxime puelle initio, sua Christo et Marie dicantes crescentia membra, quoniam habent puerum castitatis, et puritatis ministrum, et Mariam singularis pudicitie, ex cuius  utero sancto Christi infantia est suscepta. Psallant spirituali letitia in hac die et illi qui forte exercuerunt dominatum super seculi negotia, quoniam per uirginem uenit Dominus omnium potestatum et uirtutum et dominationum. Gaudeant subditi, et si quos premit alienum iugum, quoniam quandoque exsoluet Filius uirginis, imo Dei, si ei placuerint, iniqua iuga a ceruicibus illorum depellere, ac superiores efficiet eos Dominus suis et per sue Matris suffragium.

Cum ergo ad omnium uirorum etates nostra collocutio atque exhortatio peruenerit, rectum uidetur ut ad illum sexum nostra denuo dirigatur oratio, ex quo scimus Dominum carnalia initia  sumpsisse. Ille enim maledictionis notam prime uirginis in benedictionem secunde transmutauit uirginis, qui ante rerum formam presciuerat ex eodem sexu suum in fine temporum procreandum fore Filium, qui uniuersis omne afferret gaudium. uere beata collaudanda Dei beneficia, que per illum sexum decreuerunt prouenire nostra in tempora, a quo primo terrigene propinatum est inique suasionis medicamentum. O Eua tunc infelix! non solum pro inobedientie piaculo, uerumetiam pro maledictionis titulo, nunc uero felix pro immutationis largifluo dono. Letare tu, mater omnium, non solum quia euasisti proscriptionis excidium, sed etiam quia de tua consimili prole profudisti eum in seculum, qui te tuamque progeniem mortis de  compede misericorditer eruit. Insultas denique ei modo qui te dudum suo uenefico suasu infecerat, quia habes tuum plastem siue parentem propitium, qui suo triumpho nobili procacem exturbauit tui hostis dominatum. Exi nunc, o fallax et inuentor antiqui criminis, a secundo noxio sexu, quia ipse qui sine carnali onere ab eodem pullulauit ordine, suam hodie genitricem istam fecit prodire in lucem. Terreat te procul secunde uirginis de celo collapsa benedictio, qui letatus es in prime uirginis opprobrio. Namque qui gaudebas in articulo conditionis humane primos a suo felici incolatu exturbasse colonos, nunc a secundo homine filio uirginis eterna exsultatione nexus es.

Quocirca, habentes ob oculos sacratissime uirginis  sanctissimam diei uenerationem, non in mundanis letitiis exercete corda uestra, sed totum mentis ingenium figite in preclare uirginis superna illa festa, in quibus diutina laude ab angelis festiuis honoratur seruitiis. Procurate Principem uestram festiuis ut ualetis laudibus et benignis operibus prosequi, ut possitis cum ea absque coruscantium defectione lampadarum Agnum sequi quocunque ierit . Hodie primiceria et ductrix uirginum a sanctis prophetis uaticinata oritur, congratulentur ei cuncte uirgines, quia nascitur pudica puella, que amatorem peperit integre castitatis. Felices ille, que sine cognitionis ludibrio tam mirificam Dei Genitricem quantum in ipsis est, prosecute fuerint puritatis commercio. Ergo quia gaudenter  suscipitis eius ortum, ad cuius uos non hesitatis pertinere colloquium, satagite uos ita exercere in celestibus negotiis, ut post exsuperatos caduce pestis labores, dum uentum fuerit ad preoptatum diuine porte spectaculum, pulsantes non repudiemini, ceu de ineptis uirginibus dicitur, que a sponso reprobate sunt propter suam inertiam, dum in uasis suis habere oleum, hoc est bona opera, neglexere; sed potius cum ipso ad celestia palatia simul, et cum beata Genitrice eius progredi ualeatis Cum igitur ista solemnitas omnibus fidelibus congrua ab omnium conuenticulis catholicorum debito honore prosequatur, precipue tunc a sacris uirginibus ualde prosequenda est, et percolenda,  quia hodie decus prudentum uirginum, flos campi, idem sancte Ecclesie, que pretiosissimis impletur margaritis, ex lilio conuallium, idem humilium hominum processit ad ortum. Gaudete per omnem modum, omnes uirgines, que uos tam sancto et prelucido dono Dei ditatas fore cognoscitis; sperate in ea, que huius doni compos effecta est, et ante partum et post parturitionem. Magnificate eam indefessa morum exhibitione, quoniam pro perseuerantia uirginis, cum tympanis exsultationis et letitie, coram presentia Matris Domini, quia in sidereis cubilibus habebitis cum ea gratulari, si ceptam animi corporisque integritatem sincera probitate seruaueritis. Hilares estote et uos, puelle euo tenere, quia habetis et uos puellam angelorum  Dominam quasi primis auspiciis nunc pubescentem. Aduocate angelos ad custodiam puritatis uestre, quia ipsa in tenera sorte mundialiter posita, cum regina ipsorum etiam futura secum eorum suffragia sedula oratione contrahebat. Letamini etiam uos iam mature uirgines, et que forte iam ad aniles metas peruenistis, quia pro longeua perseuerantia uestra, non solum pollicita premia, uerum laudem egregiam cum presenti captabitis apud celestem auctorem. Ne subtrahatis uos a prefate matris iubilatione, coniugate, et coniugali iugo subnexe, quoniam qui sue Matri, et omnibus piis uirginibus contribuit integritatis palmam, ipse uos naturali federe mutua copulatione iunxit, quo decentem et genuinum seruantes modum castitatis  filios procreetis. Nec enim multum longe a castitatis munere aberitis, si filios non pro appetitione libidinis, sed pro amore successionis educatis. Ne desperetis, o uiri uel femine quocunque modo carnaliter corrupti, quoniam illa celestis mansio, non de uirgineo tantum ordine, sed et de quibusdam non solum iustis, sed et publicanis, et ante peccatoribus impletur. Quantoque uos conspicitis apud maiestatem Domini noxios existere, eo amplius respirate ad Genitricem Domini plenam misericordie: habetis apud Patrem aduocatum ipsum Filium uirginis, et ipse propitiabitur peccatis uestris tantum, ut ueniam de ipso ac matre eius speretis, qui cum Patre et Spiritu sancto uiuit et regnat Deus. Per omnia secula seculorum. Amen.


 In natale tuo nobis, pia Mater, adesto,
uirtutes augens, culparum pondera delens.



SERMO uII. QUOD DEUS UNUS EST IN TRINITATE.

Moyses ait: »In principio fecit Deus celum et terram .« Dixitque Deus: »Spiritus Domini ferebatur super aquas .« Dauid inquit: »uerbo Domini celi firmati sunt, et spiritu oris eius omnis uirtus eorum .« Isaias ait: »Ego primus et ego nouissimus. Manus quoque mea fundauit terram, et dextera mea mensa est celos .« Et paulo post: »Et nunc Dominus Deus misit me, et Spiritus eius .« Aggeus: »Spiritus meus erit in medio uestri  .« Postea: »Ecce ego commouebo celum et terram, et ueniet desideratus cunctis gentibus .« Isidorus: »Christus ex Patre ita emicuit, uelut splendor a lumine, uelut uerbum ab ore, uelut sapientia ex corde.«

Quod Christus a Deo sit genitus Dauid inquit: »Dominus dixit ad me: Filius meus es tu, ego hodie genui te .« Salomon in Prouerbiis: »Quis ascendit in celum, atque descendit? Quis continuit spiritum in manibus suis? Quis colligauit aquas quasi uestimento? Quis suscitauit omnes terminos terre? Quod nomen est ei, et quod nomen filii eius, si nosti? « Isaias: »Nunquid qui alios parere facio, ipse non pariam, dicit Dominus? Et qui generationem aliis tribuo, sterilis ero?  ait Dominus .« Quod ante secula genitus est ineffabiliter, Micheas ait: »Egressus eius a principio a diebus eternitatis .« Dauid: »Ante solem permanet nomen eius .« Salomon in Prouerbiis: »Nondum erant abyssi, et ego concepta eram. Nec dum fontes aquarum eruperant, et ego parturiebar. Quando preparabat celos, aderam, cum eo componens omnia .« Isaias: »In humilitate iudicium eius ablatum est. Generationem eius quis enarrabit? « Iob: »Sapientia Dei Patris unde uenit? Latet enim ab oculis hominum, et a uolucribus celi absconsa est .«

Quod cum Patre et Dominus est, Dauid inquit: »Sedes tua, Deus, in seculum seculi: uirga directionis  uirga regni tui .« Moyses: »Creauit Deus hominem ad imaginem suam, ad imaginem Dei creauit illum .« Zacarias: »Post gloriam misit me ad gentes ,« etc. Item: »Lauda et letare, Sion, quia ecce uenio, et habitabo in medio tui, et scies quia Dominus exercituum misit me .

Quod in humilitate uenturus esset, Isaias dixit: »Dicite filie Sion: Ecce rex tuus uenit tibi mansuetus, sedens super asinum .« Ieremias: »Tibi peccauimus, exspectatio Isrel, saluator eius. Quare sicut colonus futurus es in terra, et quasi uiator declinans ad manendum? Quare futurus es quasi uir uagus, et qui non potest saluare .«

 Quod occidendus esset, Isaias inquit »Sicut ouis ad occisionem ductus est, et quasi agnus coram tondente se sine uoce, sic non aperuit os suum .« Daniel: »uir Gabriel: Post hebdomadas septuaginta occidetur Christus .«

Quod resurrecturus esset, Dauid ait: »Caro mea requiescet in spe ,« etc. Item: »Resurrexi, et adhuc sum tecum .« Oseas: »uiuificabit nos post duos dies, et in die tertia suscitabit nos, et uiuemus in conspectu eius .«

De termino aduentus eius Moyses uel Isrel: »Non auferetur sceptrum de Iuda, et dux de femore eius,  donec ueniat qui mittendus est, et ipse erit exspectatio gentium .« Daniel: »Adhuc me loquente in oratione, ecce uir Gabriel, quem uideram in uisione a principio, cito uolans tetigit me in tempore sacrificii uespertini, et docuit me, et locutus est mihi, dixitque: Daniel, nunc egressus sum ut docerem te et intelligeres. Ab exordio precum tuarum egressus est sermo: ego autem ueni ut indicarem tibi, quia uir desideriorum es. Tu ergo animaduerte sermonem, et intellige uisionem: Septuaginta hebdomades abbreuiate sunt super populum tuum, et super urbem sanctam, ut consummetur preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio et prophetia, et ungatur Sanctus sanctorum.  Scito ergo et animaduerte: Ab exitu sermonis, ut iterum edificetur Ierusalem, usque ad Christum ducem hebdomades septem, et hebdomades sexaginta due erunt: et rursum edificabitur platea, et muri in angustia temporum. Et post hebdomades sexaginta duas occidetur Christus: et non erit eius populus, qui eum negaturus est. Et ciuitatem et sanctuarium dissipabit populus cum duce uenturo, et finis eius uastitas, et post finem belli statuta desolatio. Confirmabit autem pactum multis hebdomada una. Et in dimidio hebdomadis deficiet hostia et sacrificium, et in templo erit abominatio desolationis, et usque ad consummationem et finem perseuerabit desolatio .«

 »Domine, quis credidit auditui nostro? et brachium Domini, cui reuelatum est? Et ascendet sicut uirgultum coram eo, et sicut radix de terra sitienti: non est species ei neque decor: et uidimus eum, et non erat aspectus, et desiderauimus eum: despectum et nouissimum uirorum, uirum dolorum et scientem infirmitatem; et quasi absconditus uultus eius et despectus, unde nec reputauimus eum. uere languores nostros ipse tulit, et dolores nostros ipse portauit, et nos putauimus eum quasi leprosum, et percussum a Deo, et humiliatum. Ipse autem uulneratus est propter iniquitates nostras, attritus est propter scelera nostra. Disciplina pacis nostre super eum, et liuore eius sanati sumus. Omnes nos quasi oues errauimus.  Unusquisque in uiam suam declinauit: et Dominus posuit in eo iniquitates omnium nostrum. Oblatus est quia ipse uoluit, et non aperuit os suum. Sicut ouis ad occisionem ducetur quasi agnus coram tondente se obmutescet, et non aperiet os suum. De angustia et de iudicio sublatus est. Generationem eius quis enarrabit? Quia abscissus est de terra uiuentium. Propter scelus populi mei percussi eum. Et dabit impios pro sepultura, et diuitem pro morte sua: eo quod iniquitatem non fecerit, nec dolus fuerit in ore eius. Et Dominus uoluit conterere eum in infirmitate. Si posuerit pro peccato animam suam, uidebit semen longeuum et uoluntas Domini in manu eius dirigetur. Pro eo quod laborauit anima eius, uidebit et saturabitur: in scientia sua iustificabit  ipse iustus seruus meus multos, et iniquitates eorum ipse portabit. Ideo dispertiam ei plurimos, et fortium diuidet spolia, pro eo quod tradidit in mortem animam suam, et cum sceleratis reputatus est. Et ipse peccata multorum tulit, et pro transgressoribus orauit ,« ut non perirent, dicit Dominus omnipotens.

Christus ait: »Gaudium est angelis super uno peccatore penitentiam agente, quam super nonaginta nouem iustis, qui non indigent penitentia .« Ioan. Apost. sic ait, inter cetera ad iam baptizatos: »Filioli, hec scribo uobis ut non peccetis .« Et: »Si quis peccauerit, aduocatum habemus apud Patrem Iesum  iustum: ipse est exoratio pro peccatis nostris .« Iacobus ait: »Confitemini alterutrum peccata uestra, et orate pro inuicem, ut saluemini « Fulgentius: »Quocunque tempore homo egerit penitentiam, quamlibet annosus, si toto corde renuntiauerit peccatis preteritis, et pro eis in conspectu Domini non solum corporis, sed etiam cordis lacrymas fuderit, et malorum operum maculas bonis operibus diluere curauerit, omnium peccatorum indulgentiam habebit.« Ezechiel: »Si impius egerit penitentiam ab omnibus peccatis suis, que operatus est, et custodierit precepta mea uniuersa, et fecerit iustitiam, uita uiuet, et non morietur: omnium iniquitatum eius, quas operatus est, non recordabor: in iustitia sua, quam operatus est, uiuet. Nunquid uoluntatis  mee est mors impii? dicit Dominus Deus, et non ut conuertatur a uiis suis et uiuat? Si autem auerterit se iustus a iustitia sua, et fecerit iniquitatem secundum omnes abominationes quas operari solet impius, nunquid uiuet? Omnes iustitie eius, quas fecerit, non recordabuntur: in preuaricatione qua preuaricatus est, et in peccato suo quod peccauit, in ipsis morietur. Unumquemque iuxta uias suas iudicabo domus Isrel, ait Dominus. Conuertimini et agite penitentiam ab omnibus iniquitatibus uestris, et non erit uobis in ruinam iniquitas. Proiicite a uobis omnes preuaricationes uestras, in quibus preuaricati estis, et facite uobis cor nouum et spiritum nouum: et: quare moriemini, domus Isrel?  quia nolo mortem morientis, dicit Dominus Deus, reuertimini et uiuite .«



SERMO uIII. 

Hoc uero tempore postea quam resurrectio Domini nostri Iesu Christi, manifestissimum iudicium nostre libertatis, illuxit, nec eorum signorum que iam intelligimus operatione graui onerati sumus, sed quedam pauca pro multis, eademque factu facillima et obseruatione castissima, ipse Dominus et apostolica tradidit disciplina. Sicuti et baptismi sacramentum et celebratio corporis et sanguinis Domini, que unusquisque, cum percipit, quo referantur imbutus agnoscit, ut ea non carnali seruitute, sed spirituali potius libertate ueneremur.

 Nisi manducaueritis, inquit, carnem filii hominis et sanguinem biberitis, non habebitis uitam in uobis. Facinus uel flagitium uidetur iubere. Figura ergo est  , dicet hereticus, precipiens Passioni Domini esse communicandum tantum, et suauiter atque utiliter recondendum in memoria, quod pro nobis caro eius crucifixa et uulnerata sit.

Qui manducat meam carnem et bibit meum sanguinem, habet uitam eternam. Hic quandoque per cibum et potum societatem uult intelligi corporis et membrorum suorum, quod est sancta Ecclesia, in predestinatis et uocatis et iustificatis et glorificatis sanctis et fidelibus eius. Quorum primum iam factum est id est predestinatio: secundum et tertium  factum est, et fit et fiet, id est uocatio et iustificatio: quartum uero nunc in spe, in re autem futurum est, id est glorificatio. Huius rei sacramentum, id est, unitatis corporis et sanguinis Christi, alicubi quotidie certis interuallis dierum in Dominica mensa preparatur, et de mensa Dominica sumitur: quibusdam ad uitam, quibusdam ad exitium. Res uero ipsa cuius sacramentum est, omni homini ad uitam, nulli ad exitium, quicunque eius particeps fuerit. Ipse Dominus paulo post exponit quid sit manducare corpus eius et sanguinem bibere. Qui manducat carnem meam et bibit meum sanguinem, in me manet, et ego in illo. Hoc est ergo manducare illam escam, et illum potum bibere, in Christo manere, et illum manentem in se habere.  Ac per hoc qui non manet in Christo, et in quo non manet Christus, procul dubio non manducat eius carnem, nec bibit eius sanguinem, etiam si tante rei sacramentum ad iudicium sibi manducet et bibat. Item paulo post Augustinus tract. 26: »Signum quia manducauit et bibit, hoc est: si manet et manetur, si habitat ac inhabitatur, si heret et non deseratur.«


Haymo, super Epistolam ad Corinthios.

Caro quam uerbum Dei Patris assumpsit in utero uirginali in unitate sue persone, et panis qui consecratur in Ecclesia, unum corpus Christi: ita iste panis transit in corpus Christi, nec sunt duo corpora, sed unum corpus. Diuinitatis enim plenitudo, que fuit in illo, replet istum panem; et ipsa diuinitas uerbi, que implet celum et terram et omnia  que in eis sunt, ipsa replet corpus Christi quod a multis sacerdotibus per uniuersum orbem sanctificatur, et facit unum corpus Christi esse. Et sicut ille panis et sanguis in corpus Christi transeunt, ita omnis qui in Ecclesia digne comedit illud, unum corpus Christi est, sicut ipse dixit: Qui manducat carnem meam et bibit meum sanguinem, in me manet, et ego in illo . Tamen illa caro quam assumpsit, et iste panis, omnisque Ecclesia, non faciunt tria corpora Christi, sed unum corpus. Et sicut qui corpori et sanguini Christi communicant, unum corpus cum eo efficiuntur, sic et qui communicant scienter de idolothytis, unum cum diabolo corpus existunt.


 In Symbolo Ephesini concilii.

Necessario et hoc addiscimus: annuntiantes enim secundum carnem mortem unigeniti Filii Dei, id est Iesu Christi, et resurrectionem eius, et in celis ascensionem pariter confitentes, incruentam celebramus in ecclesiis sacrificii seruitutem. Sic etiam ad mysticas benedictiones accedimus, et sanctificamur, participes sancti corporis et pretiosi sanguinis Christi, omnium nostrum Redemptoris effecti: non ut communem carnem percipientes , nec ut uiri sanctificati et uerbo coniuncti secundum dignitatis unitatem, aut sic diuinam possidentes habitationem, sed uere uiuificatricem et ipsius uerbi propriam factam. uita enim naturaliter ut Deus existens, quia proprie carni unitus est, uiuificatricem  eam esse professus est. Et ideo quamuis dicat ad nos: Amen, Amen dico uobis, nisi manducaueritis carnem filii hominis, et biberitis eius sanguinem, etc., non tamen eam ut hominis unius ex nobis estimare debemus  sed ut uere propriam eius factam, qui propter nos Filius hominis et factus est et uocatus. Syluester papa: »Primus Adam suasu serpentis mortem incurrit, et, eiectus de paradiso deliciarum Dei, in labore et sudore edit panem. Terra autem de qua factus est, uirgo erat. Oportuit ergo secundum Adam de uirgine nasci qui serpentem tentantem se uinceret, et hominem de captiuitate eius qui primum uicerat liberaret. Quoniam qui Ade uictor in paradiso exstiterat, ipse  tentator Domini factus est in deserto: ut qui uicerat manducantem, uinceretur a ieiunante. Et sicut mortem non inueniunt nisi qui nati sunt ex carne Ade, ita uitam non inueniunt nisi qui renati fuerunt ex aqua et Spiritu sancto, et carnem Christi et sanguinem sue carni et sanguini sociauerunt, qui uicit diabolum, paradisum reddidit, et uite eterne ianuam patefecit.«



SERMO IX. DE ANNUNTIATIONE DOMINICA.




1. Eue damna, et Marie beneficia. Adest nobis, dilectissimi, optatus dies beate ac uenerabilis semper uirginis Marie: ideo cum summa exsultatione gaudeat terra nostra, tante uirginis illustrata die solemni.  Hec est enim flos campi, de qua ortum est pretiosum lilium conuallium, per cuius partum mutatur natura, protoplastorumque deletur et culpa. Precisum est in ea illud Eue infelicitatis elogium quo dicitur, In tristitia paries filios : quia ista in letitia Dominum parturiuit. Eua enim luxit, ista exsultauit; Eua lacrymas, Maria gaudium in uentre portauit: quia illa peccatorem, ista edidit innocentem. uirgo quippe genuit, quia uirgo concepit; inuiolata peperit, quia in conceptu libido non fuit. Utrobique miraculum, et sine corruptione grauida, et in partu uirgo puerpera. Descendit angelus de celo missus a Patre Deo in nostre redemptionis exordium, ad beatam salutandam Mariam: Aue, inquit  angelus ad eam, gratia plena, Dominus tecum. Impleta est ergo Maria gratia, et Eua uacuata est a culpa. Maledictio Eue in benedictionem mutatur Marie: Aue, gratia plena, Dominus tecum. Tecum Dominus in corde, tecum in uentre, tecum in utero, tecum in auxilio.

2. Maria omnem superat laudem. Gratulare, beata uirgo: Christus rex e celo suo uenit in uterum tuum, ex sinu Patris in uterum dignatur descendere matris. Benedicta, inquit, tu, in mulieribus, que uitam et uiris et mulieribus peperisti. Mater generis nostri penam intulit mundo; Genitrix Domini nostri salutem attulit mundo. Auctrix peccati Eua; auctrix meriti Maria; Eua occidendo obfuit, Maria uiuificando profuit. Illa percussit; ista sanauit. Pro inobedientia  enim obedientia commutatur, fides pro perfidia compensatur. Leta igitur Maria gestat infantem, exsultans amplexatur filium, portat a quo portabatur. Nec fortuitu, ut fingunt Sabelliani, reperit paruulum; sed decursis nouem mensibus peperit Christum. Plaudat nunc organis Maria, et inter ueloces articulos tympana puerpere concrepent. Concinant letantes chori, et alternantibus modulis dulcisona carmina misceantur. Audite igitur quemadmodum tympanistria nostra cantauerit; ait enim: Magnificat anima mea Dominum; et exsultauit spiritus meus in Deo salutari meo: quia respexit humilitatem ancille sue; ecce enim ex hoc beatam me dicent omnes generationes. Quia fecit mihi magna qui potens est. Causa igitur tante inualescentis letitie  erat miraculum nouum. Nouus Marie partus partum Eue euicit, et Eue planctum Marie cantus exclusit.

3. Mundi salus ex Marie assensu pendet. Maria Mater et uirgo. Nupsit ipsi Deo. Ieremie de Maria prophetia. Denique post illius benedictionis presagium, dum tacita secum uirgo mentis altercatione confligeret, qualis esset ista salutatio, nuntius interim celestis exsequitur : Netimeas, Maria; inuenisti gratiam apud Dominum. Ecce concipies in utero et paries filium, et uocabis nomen eius Iesum. At illa: Quomodo, inquit, fiet istud, quoniam uirum non cognosco? Et angelus ad eam: Spiritus, ait, sanctus superueniet in te, et uirtus Altissimi obumbrabit tibi; ideoque quod nascetur ex te Sanctum, uocabitur Filius  Dei. Iam audisti quomodo fiet hoc, responde nunc uerbum; ut quid turbaris modo? Audisti quomodo fiet hoc, quia Spiritus sanctus superueniet in te, ut prolem gignas, et uirginitatem non perdas; filium proferas, et post partum incorrupta permaneas. O beata Maria, seculum omne captiuum tuum deprecatur assensum: te, Domina, mundus sue fidei obsidem fecit. Noli morari, uirgo: nuntio festinanter responde uerbum, et suscipe filium; da fidem, et senti uirtutem. Ecce, inquit, ancilla Domini: fiat mihi secundum uerbum tuum. Nec mora, reuertitur nuntius, et uirginalem thalamum ingreditur Christus. Efficitur subito pregnans beata Dei genitrix, et cuncta per secula predicatur hinc  felix. Concepit mox ad credulitatem uerbi, uirilis ignara consortii: impletur uterus nullo humano pollutus amplexu. Exstat itaque uirgo cum concipit, uirgo grauida, uirgo cum parit, et uirgo post partum. Preclara ergo illa uirginitas, et gloriosa fecunditas. Exsultat Maria, et matrem se leta miratur, et de Spiritu sancto se peperisse gaudet: nec quia peperit innupta, terretur; sed quia genuerit, cum exsultatione miratur. Gaudeamus ergo et nos, fratres, in die tante uirginis, que dum desponsaretur fabro, celi nupsit architecto. Promittitur enim ei filius per uisitationem sancti Spiritus. Hec illa audiens gaudet, cupitque effici mater. Quid igitur mirum, si sine corruptione nascitur, qui de sanctificatione concipitur: non enim decebat ut ille qui nobis afferebat  salutem, matri preriperet integritatis dignitatem. Nam qui terra, mari celoque non capitur, intra unius corpusculi membra suscipitur. Hec est illa nouitas Ieremie prophete uaticinio prenuntiata: Faciet, inquit, Dominus nouum super terram; femina circumdabit uirum . O femina super feminas benedicta, que uirum omnino non nouit, et uirum suo utero circumdedit! Circumdat uirum Maria angelo fidem dando; quia Eua perdidit uirum serpenti consentiendo.

4. Angeli ad Mariam uerba. Marie obedientia commendatur. Salutat angelus puellam uiri salutationis ignaram; terretur uirgo nouitate uerborum. Ad quam angelus, ut superius protulimus, dixit: Ne timeas, Maria; inuenisti enim gratiam apud Dominum. Ne,  inquit, a conspectu meo, Mater Domini mei, terrearis: ego conceptionis tue minister adueni, non ut uirginitatem amitteres interueni; ipse me misit ad te, qui est nasciturus ex te. Concipies enim et paries filium; non cuiuslibet meriti hominem, sed totius seculi Saluatorem. Recole, Maria, in libro Isaie prophete, uirginem quam parituram legisti ; et gaude atque exsulta, quia tu esse meruisti. Tu ibi prefigurata es uirgo, tu ecce concipies in utero, non de uiro, sed de Spiritu sancto: et grauida eris, et incorrupta permanebis. Paries quidem filium, et uirginitatis non patieris detrimentum. Efficieris grauida, et eris mater semper intacta. Senties pondera uentris, et pudorem non perdes castitatis. Intumescent ubera tua, et intacta manent  genitalia tua. At illa dixit: Ecce ancilla Domini: fiat mihi secundum uerbum tuum. O felix obedientia, o insignis gratia, que dum fidem humiliter dedit, celi in se opificem corporauit! Impleuit in ea Dominus, quod dudum predixerat: Obedientiam malo quam sacrificium, et scientiam Dei plus quam holocausta . Hec fuit uera obedientia omni sacrificio gratior, hec uoluntas cunctis hostiis acceptior; hinc promeruit gloriam, quam ipsa postmodum plausit: Ecce, ait, ex hoc beatam me dicent omnes generationes.

5. Ad beatam uirginem precatio. O beata Maria, quis tibi digne ualeat iura gratiarum ac laudum preconia impendere, que singulari tuo assensu mundo succurristi perdito? Quas tibi laudes fragilitas  humani generis persoluat, que solo tuo commercio recuperandi aditum inuenit? Accipe itaque quascunque exiles, quascunque meritis tuis impares gratiarum actiones: et cum susceperis uota, culpas nostras orando excusa. Admitte nostras preces intra sacrarium exauditionis, reporta nobis antidotum reconciliationis. Sit per te excusabile quod per te ingerimus: fiat impetrabile quod fida mente poscimus. Accipe quod offerimus, redona quod rogamus; excusa quod timemus.  Sancta Maria, succurre miseris, iuua pusillanimes, refoue flebiles, ora pro populo, interueni pro clero intercede pro deuoto femineo sexu. Sentiant  omnes tuum iuuamen, quicunque celebrant tuam commemorationem. Assiste parata uotis poscentium, et repende omnibus optatum effectum. Sit tibi studium  assidue orare pro populo Dei, que meruisti benedicta pretium ferre mundi qui uiuit et regnat in secula seculorum.





DE PECCATIS CAPITALIBUS.



I. De penitentia laicorum


Si quis hominem occiderit sponte, septem annis peniteat. Si immeritum, decem annis peniteat. Si diaconum, quatuordecim annis peniteat. Si presbyterum, uiginti et uno anno peniteat. Si quis hominem non sponte occiderit, tribus annis peniteat. Si publico bello, uno anno peniteat. Si quis hominem debilitauerit, tribus quadragenis peniteat. Si quis membrum principale alicui tulerit, tribus annis et dimidio peniteat. Si quis sodomiticus uel cum pecude semel, septem annis peniteat. Si consueuerit, quatuordecim annis peniteat. Si quis fornicatur inter femora semel, quatuor quadragenis peniteat. Si consueuerit, tribus annis; si paruulus oppressus hoc patitur, una  quadragena peniteat. Si per se ipsum, duabus quadragenis peniteat. Si consueuerit, uno anno peniteat. Si quis adulterat simpliciter, quinque annis peniteat. Si dupliciter, decem annis peniteat. Si quis raptum fecerit, tribus annis, uno de his foris ecclesia peniteat. Si quis nonnam corruperit, septem annis peniteat. Si quis consanguineam, quinque annis peniteat. Si quis diuinos consulit, tribus annis peniteat. Si quis sacrilegus uel periurus  exstiterit, septem annis peniteat. Si quis iurat contra pacem, uno anno peniteat cum eleemosynis, et redeat. Si quis pertinaciter odit, excommunicetur.



II. De penitentia mulierum.

Si qua mulier duobus fratribus nupserit, quinque annis peniteat. Si qua partum necat, aut excitat sponte: si iam uiuit, duodecim annis; si non uiuit adhuc, sex annis post peniteat; et semper sexta feria ieiunet. Si mater dormiens filium uel filiam oppresserit, tribus annis peniteat. Si infans alicubi ceciderit, et obierit, parens uno anno peniteat. Si infans mortuus fuerit per negligentiam sine baptismo, tribus annis peniteat; uno ex his foris, et  semper sexta feria ieiunet. Fidelis bene uiuens securus hinc exit. Baptizatus ad horam agens penitentiam dum sanus est et reconciliatus, et postea bene uiuit securus. Qui, positus in ultima necessitate, penitentiam accipit et exit, fateor, non illi negamus quod petit, sed non presumo dicere quia bene exit. Do ergo consilium: dimitte incertum, et tene certum, ut dum sanus es agas penitentiam, ut mortuus habeas securitatem.





SANCTI FULBERTI CARNOTENSIS EPISCOPI HYMNI ET CARMINA ECCLESIASTICA.




I. HYMNUS SEU PROSA DE SANCTO PANTALEONE.


Quantas cedes Christiani gregis inhorruerit, sub Maximiani quondam impia tyrannide, reuolute manifestant scripturarum pagine.

Tunc Eustorchius senator quidam Nicomedie habitabat, quidam et natus nomine Pantaleon, et decore corporali clarus et ingenio.

Unde pater, more patrum, letus ac sollicitus fecit eum liberales artes apprehendere, ut non esset speciosa lampas sine lumine.

Tum discende salutaris discipline gratia, medico Maximiani tradidit Euphrosino, quo ductore cepit esse frequens in palatio.

Imperator autem, eius honestate cognita, asserit, ac consequenter attestantur alii, digna quod persona talis sit astare Cesari.

 Inter hec, quidam sacerdos in eodem oppido, nuncupatus Hermolaus, metu seui principis, latebra se recondebat obsolete tegetis.

Qua Pantaleonem sepe transeuntem conspicans, uas electionis esse comperit per Spiritum, et modeste prouocauit intus ad colloquium.

Querit ergo nomen, genus studiumque pueri, querit sectam. Ille notans quesitorum ordinem, diligenter contrapensat responsorum seriem.

Soluit primum ac secundum; tunc exponens cetera: »Scrutor, inquit, documenta Hippocratis medici, atque magni precessoris eius Aesculapii.

»Hos putamus esse deos, qui uiuaci numine, que descripta reliquerunt, prosequentes approbant, dum langore fatigatis sanitatem reparant.«

Ad hec senex Hermolaus, os maturum reserans,  non contendo replicare omnia que protulit, sed que breuiter dixisse non absurde potuit.

»Chare fili, uerba mea uigilanter accipe, fortiterque cerebrosa retine memoria: nam magistros credo tuos non docere talia.

»Duas esse medicinas Christiani nouimus, unam quidem de terrenis, de supernis alteram; quarum ut diuersos ortus, sic et efficaciam.

»Medici terreni longam per experientiam, surculorum didicerunt uires, et similium que permutant qualitates humanorum corporum.

»Nullus tamen in hac arte sic probatus exstitit, cui non essent ad curandum alie difficiles, alieque passionum prorsus incurabiles.

»Hoc testatur ille uir Hippocrates, qui fuit hoc de  celo sublimatus uir Aesculapius, quibus nemo uentilatur maior esse medicus.

»At superne medicine Christus auctor emicat, qui curare sola potest iussione morbidos, et ad uitam de sepulcro reuocare mortuos.

»Qui dederat ceco nato, post creata lumina, ac de tumba iam fetente suscitatus Lazarus, ceteraque mira gesta, quorum non est numerus.

»Sed de Christo quid dicatur, cum nos eius seruuli mira queque faciamus in ipsius nomine, tibi quoque non negando fore sane crederetur.

»Tu te ergo, chare fili, sapienter collige, argumenta manifestis sumens ab operibus, quis eorum sit habendus Deus atque Dominus.«

Cepit autem ratione tali puer allici, postquam  singulis diebus sacerdotem uisere, ac de Christo sciscitari multa, plura dicere.

Quadam ergo die solus a magistro rediens, dum de uia declinaret, interemptum puerum, atque iuxta uidit eius peremptorem colubrum.

Quo spectaculo parumper tremefactus abstitit, sed quam primum resipiscens uiuide referbuit, sicque precem Deo uero primitiuam obtulit:

»O Iesu, quem posse cuncta Christiani perhibent, si collegio tuorum me dignaris iungere, presta, queso, quod fidenter iam presumo poscere.

»Precor, ergo, per uirtutem tui magni nominis, ut reuiuat iste puer, crepet iste coluber; quod proberis esse uite atque mortis arbiter.«

 Ad hanc uocem, o fides! o mira Dei bonitas! mortuus resurgit infans, et chelydrus finditur, laus preclara de gentili ore Deo funditur.

»Te nunc, inquit, benedico, Iesu potentissime, non te semel benedicam, Deus atque Domine; tu sis omni benedictus seculorum tempore.«

Currit ergo letabundus tiro Christi nobilis, et ad pedes Hermolai procedit presbyteri, instans sibi non tardari sacri fontem lauacri.



II. DE SANCTO PIATO HYMNUS.

In tellure Beneuenti claris ortus patribus, insignis mundo Piatus, sacris fultus moribus,

Mox puer Christum sequendo admirandis nisibus,  post adultus uilipendit uanam mundi gloriam, de suis nichil reseruans, preter uestem simplicem.

Sed quecumque possidebat dans fomentis pauperum, nescius Romam pergit, iam uir exstans, illic et coniungitur Dionysio, suisque sanctis consodalibus.

Sic in cetum tantorum uirorum lumen uiget additus Dionysio, his perfectis predicare Christum genti Gallice.

Tornacum uersus Piatus se direxit inclytus, cum Parisios iret beatus Dionysius.

Tornaco ergo diffundendo late sancti uerbi semina, Christo conuertit uirorum ter dena millia.

Preter paruos, et secundi sexus turbam maximam Christicolum, genuinis inter hec coruscans uirtutum  miraculis.

Edomabat parcitate duras uires corporis, ut, frangendo roboratus, hosti non succumberet, et illum fortiter debellaret.

At Cesar Maximianus, ut Piati hausit famam uirulentis auribus, comprehendi iussit eum, ad necandum protinus.

Utque fama est, ille militare promptus, atque uinci nescius, nexus uicit, flagra uicit et omnes impetus.

Decollatur namque tandem leto cetu martyrum, palmam gessit laureatus ad celi palatium.

Dumque gleba conderetur gloriosi corpus martyris, fusus odor est superni circum circa nectaris.

Ne quid mundus hesitaret de salute spiritus, cuius  caro tunc probabat hunc regnare celitus.



III. PROSA DE NATIuITATE DOMINI.

Sonent regi nato noua cantica, cuius Pater fecit omnia, mater est uirgo sacratissima.

Generans nescit hic feminam, illa est sine uiro grauida.

uerbum corde Patris gemtum ante secula.

Aluo matris prodit corporatum post tempora.

O mira genitura! o stupenda natiuitas! o proles gloriosa!

Humanata diuinitas, sic te nasciturum Filium Dei, uates tuo docti Spiritu predixerant.

 Sic te oriente ex uirgine sacra, pacem terris angeli nuntiant.

Elementa uultus exhilarant, omnes sancti clamantes iubilant.

Salue clamando, nosque salua, Deitas, in personis trina simplex exousia.



Iu. HYMNUS DE TRINITATE.

uerbum Dei Spiritumque legifer in Genesi, rex Dauid secundo psalmo post tricenum cecinit, sic uterque Trinitatem unitatis prodidit.

Sapiens, cum genitore sancto suo, Salomon, plane uerbo declarauit, esse Deo Filium, uerbum scilicet eternum, corde eius genitum.

Moysi et Isaie testis est Psalmographus, quia  Filius cum Patre Deus est et Dominus, nil enim Patre Deo gignitur nisi Deus.

Deum hominem futurum esse, sicut exstitit, post Psalmistam Isaias liquido perdocuit; dispensatio salutem illa nobis edidit.

Quodque Deus nasciturus esset matre uirgine, idem ante Gabrielem iussus est predicere; talis porro decet ortus auctorem munditie.

Legislator Danielque notauerunt terminum, quando Rex uenturus esset exspectatus gentium: is neglectus perdidit male populum Iudaicum.

Summum regem adfuturum pauperem et humilem ostendit propheta quasi iam uisibilem, corruit superbus hostis ante cuius faciem.



u. IN FESTO SANCTI AEGIDII ABBATIS, AD MATUTINUM INuITATORIUM.


Adoramus regem totius bonitatis auctorem, qui sanctum Aegidium exornat et gratie donis, et iustitie premiis.



uI. IN MATUTINIS LAUDIBUS RESPONSORIA.

Dominum semper et ubique regnantem, in sancto suo Aegidio mirificum predicemus. Iubilemus Deo gratulantibus animis, qui patronum nostrum Aegidium decorauit gratia sanctitatis. Deus, ut tandem nos uigilantes inuenias, cari tui Aegidii nobis merita suffragentur. Benedictus sit uniuersalis Dominus, quem beatus nobiscum benedicit Aegidius. Laus iucunda resonet Deo uiuo et uero in sancti sui  Aegidii miraculis gloriosi. Sancte confessor et patrone noster Aegidi, per cuius merita Dominum glorificamus, apud illum pro nobis te intercedere sentiamus. Benedicimus te, clementissime Deus, qui diem festum beati Aegidii in laudem tuam nobis expendere tribuisti, teque suppliciter exoramus ut sanctis tuis, quibus honorificentiam exhibemus, uirtute ac premio sociari mereamur.



uII. PROSA ET ALIA RESPONSORIA.

Sanctus Aegidius natione Grecus preclaris parentibus originem duxit, corpore ualens et acer ingenio. Feliciter adultus est ac liberaliter eruditus. In rerum quoque possessione non tenuis, sed ingentem  copiam prouida largitas erogauit. Hinc inter prospera uoluptate non est resolutus, nec inter aspera a diabolo est superatus. Inediam, sitim, algores et uigilias, pro Christi amore delicias computabat. Affectus iniuriis, et grauiter sauciatus, affligentibus se deprecabatur ueniam. Credebat, quod didicerat a uero magistro, in patientia tandem animas possideri. uirtute itaque uectus ad sublimia, sacerdotali meruit infula decorari. Obtinuit enim illud sapientis, quod in tempore ire factus est reconciliatio.

Fidelis Christi confessor Aegidius, genere clarus, sed scientia, uirtute et opere longe clarior exstitit. Legitur quidem regia stirpe fuisse progenitus. Sed hic euo tener, ad liberalia rudimenta dispositus, doctores summos breui equiparauit. Dum potentis  ingenii motum nec leuitas precipitem ageret, nec desidia tardum, docto docili quoque puero gratia Dei non defuit, uitam eius omni morum honestate commendans. Iam iamque foris scintillabat indiciis, succensa uelut lampas caritatis. uestem egro cuidam mendicanti, qua non superflua tegebatur, quamuis adhuc pedagogi sententiam sibi estimaret formidabilem, dedit. Prodiit extemplo quoddam memorabile signum, quo Deum Aegidio cooperari compertum est. Nam, ut eger attigit oblatam sibi uestem, simul recepit pristinam sanitatem. Parentibus autem in pace defunctis, patrimonii sui Christum fecit heredem, mirabili modo pauperando ditescens, dum temporalium impendiis eterna lucratur. At ubi sancti uiri uirtus pre magnitudine sua latere non potuit,  confluebant plurimi, corporis animeque beneficia postulantes. Nec uero, ubi dator hilaris et quod daretur abunde non aderat, suo munere frustrabantur. Cumque mira gesta laudum preconia sequerentur, mari transito natalem Greciam sua presentia uiduauit, incautum esse iudicans leuis fame pretio thesaurum bone conscientie uenditare, in natali permanens. Mirabile quidem est quanto in eo succreuerit parcimonie uirtus, cum multo tempore ab ipsius quoque panis abstineret edulio. Unde facile patet eum nec pulmentaria nec quelibet gule irritamenta querentem ad superna euolasse regna



uIII. PROSA DE DIuO MARTINO.

 Inter Patres monachalis uel clericalis ordinis, uirtutis excellentia Martinus notabilis. Non quilibet de pluribus, sed ille solitarius. Primo deinde Turonice presul paterque patrie. Diserta quem prudentia, fortisque temperantia, quin uniuersa sanctitas ornauit, hoc est, caritas. Is pauperi quam diuidit, se ueste Christus induit, dans signa tante gratie necdum renato cernere. Mox fonte celi roscido sancto repletus Spiritu, diuoque fretus numine, et ut potens Apostolus, confutat ortas hereses, iussu repellit demones, medetur lepre osculo, et mortuis precario. Quid igne rapto celitus, cremasse fana funditus, grauesque moles per fidem, hunc transtulisse predicem? Dedisse cecis sidera, sentire surdis organa, mutisque precinentibus, aptasse claudos  saltibus? Quot gesserit huiusmodi miraculorum millia, fugit ligari calculo, uelut saburra pontica.



IX. DE SANCTO LAMBERTO.

Magna uox laude sonora te decet per omnia, quo poli chorea aucta tali compare, terra plaudit et resultat digna tanto presule. O sacer Lamberte martyr, uota nostra suscipe.



X. PRO REGE.

Regum princeps atque uirtus, cuius nutu mundi celum gyrat, terra perstat, disponuntur secula: regi Roberto nato stirpe nobilissima, sic domare des superbos  et subiectis parcere, ut hic regnans gloriosus quondam uiuat in ethere.



XI. DE BEATA uIRGINE.


Solem iustitie Regem paritura supremum,
Stella Maria maris hodie processit ad ortum:
Cernere diuinum lumen gaudete fideles.

Resp.

Stirps Iesse uirgam produxit, uirgaque florem
Et super hunc florem requiescit Spiritus almus;
uirgo Dei genitrix uirga est, flos filius eius

Resp.

Ad nutum Domini nostrum ditantis honorem,
Sicut spina rosam, genuit Iudea Mariam,
Ut uitium uirtus operiret, gratia culpam.



XII. DE SANCTA CRUCE.


uexillum regis uenerabile cuncta regentis,
O crux sancta, micans super omnia sidera celi,
Mortifero lapsis gustu, que sola reportas
Antidotum uite, fructum suspensa perennem,
Te colo, te fateor uenerans, te pronus adoro.
Christus, principium, finis, surrectio, uita,
Merces, lux, requies, sanctorum doxa, corona,
Pro seruis Dominus redimendis hostia factus,
In te suspendens [pro suspensus], per lignum toxica ligni
Purgauit, clause reserando limina uite.
Tante pars ego sum libertatis, bone Pastor;
Sed, mala semper agens, nunquam tibi digna rependi.
 Heu! mihi iam bibule numerum transcendit arene
Sarcina multorum, mihi que creuere, malorum.
Sed quia peccantis potius bona quam mala queris,
Plusque tibi peccat spem qui peccando relinquit,
Ad te confugio, tibi supplico confiteorque;
Parce, precor, miserere mei, miserere meorum,
Defuncti qui sunt, et in hac qui luce, parentum:
Qui bona fecerunt, his per te centupla redde,
Qui, mala conuertens peccamina, cuncta remittis,
Omnes hoc signo qui te uenerantur et orant
Dirige, sustenta, custodi, protege, salua,
Da procul a nobis, elatio sistat ut omnis,
Quo tibi submissi placeamus pectore puro.
Protege nos iugiter, uentose laudis ab aura,
Et nobis dignas confer tibi soluere grates.
 Inuidie maculam de mentibus ablue nostris,
Infundens nobis ignem celestis amoris;
Ire compescens stimulos, fac nos patientes,
Tristitiamque fugans, in damnis spem retinentes;
Crimen auaritie nobis dona fugiamus,
Ut pietatis opus placite tibi ferre queamus;
Ingluuiem uentris nos uincere sobrietate,
Luxurieque luem casto concede pudore,
Ut per te mundi, per te quoque uiribus aucti,
Constanter uitam studeamus adire supernam.



XIII. DE TIMORE, SPE ET AMORE.


Primus ab illicitis hominum se continet ordo,
Aut pene metuens, aut prouidus emolumenti,
 Aut bene complacite captus uirtutis amore.
Qui spectare licet finem uideantur ad unum,
Ut uitium uitent, uelut exitiale uenenum;
In paritate tamen meriti discretius absunt;
Unde nec unite ueniunt ad premia palme.
Primus enim coleret, genium si posset inulte;
Sed uehementer ait: Zelantis abhorreo uultum
Iudicis, et dire flammis ardere gehenne.
Anne secundus idem faciat, si premia desint?
Sed uigili ratione sagax dum gaudia pensat
uera, uoluptatem caute postponit inertem,
Tertius ingenue bonus egregieque decorus
Te contemplatur, te diligit, aurea uirtus:
Malit nempe mori, quam uiuens te uiduari.
Sunt igitur species ex affectu uenientes
 De quibus effugiant, ut ab ordine discrepet ordo.
Nam quis sollicito dubitet preferre timori
Securam spei requiem? sed ipse decenter
Ut precellenti uenerans assurgit amori.
Interea Pater optimus hec, speculatus ab alto
Cuius iudicii nichil est quod fallat acumen:
Ille inquit, meus est, uernaculus iste satelles.
Hec mea conformis, mea dilectissima proles.
Tunc uariis meritis distantia premia librans,
Magna quidem primo tribuit, maiora secundo,
In solo totum confert probitatis amico.



XIu. DE EADEM RE BREuIUS.


Tres cause faciunt homines peccata cauere:
 Horror supplicii, spes mercis, amor probitatis.
Que quamuis finem uideantur tendere ad unum,
Scilicet ut uitio careant, distant tamen hoc, quod
Seruulus et miles seu regis filius; atqui
Principium timidus, cupidus habet incrementum,
uirtutis totam summam sincerus amator.
At si proficiat timor in spem, spes in amorem,
De sermo miles uenit et de milite proles.
Probra cauet, uel flagra pauens, uel premia captans,
uel uirtutis amans; distant, ut calo, satelles,
Rex; duo proficiunt, status est tibi, tertie, summus.



Xu. FULBERTUS DE SEIPSO.


Mi factor, mea uita, salus, fiducia sola,
 Da mihi consilium et uotum uiresque sequendi,
Ambiguus quid agam, quo tandem fine quiescam:
Nam uereor temere suscepto pontificatu
Seruandis ouibus, mage quam prodesse, nocere;
Atque ideo puto cedendum melioribus esse.
Sed recolens quod non opibus, neque sanguine fretus,
Conscendi cathedram, pauper de sorde leuatus,
Arbitror hoc a te factum sicut tuus est mos,
Nec mutare locum, nisi significaueris, ausim.
Quamuis illese moneat mens conscia uite,
Tu scis, sancte Pater, quid sit tibi gratius horum,
Utiliusque mihi: precor inde tuam pietatem,
Ut mihi digneris hoc inspirare labenti,
Consilium, presensque iuues ad perficiendum.



XuI. IDEM DE SEIPSO.


Te de pauperibus natum suscepit alendum
Christus, et immeritum sic enutriuit et auxit,
Ut collata tibi miretur munera mundus,
Nam puero faciles prouidit adesse magistros,
Et iuuenem perduxit ad hoc, ut episcopus esses.
Reges, pontifices, populi, te magnificabant,
Seruum censentes prudentem satque fidelem
Esse pii Domini, sed, proh pudor! ipse, nefande,
Prudens nec fidus fueras, ut res manifestat;
Nam contra memorare pudet quam nequiter ipsum
Leseris, et sanctos eius tua praua tuentes;
Que uix ulla satis possunt tormenta piare.
Prestolatur adhuc Dominus tamen ille benignus
 Et te uiuere perpetitur, si forte resciscens,
Segnitiem zelo perimas, meritoque reatum.
uirtus est, Domino parendi firma uoluntas,
uirtus est, medium retinendi accepta uoluntas.



XuII. DE SIGNIS, ET MENSIBUS, ET DIEBUS, ET NORIS, COMPENDIUM COMPUTI.


Annum sol duodena means per signa rotundat,
Cunctaque ter denis percurrit signa diebus,
Atque decem horis, et dimidium faciuntque
Partes he duodenario si multiplicentur,
Tercentum sexagenos, et quinque dies, et
Sex horas, quas quadrantem liquet esse diei.
Hoc igitur numero proprium sol perficit annum.
Sed quia planius est toto quam parte diei,
 Annum metiri uoluit chorus astrologorum,
Tercentum sexagenis et quinque diebus:
Claudi tres annos, quarto superaddier unum,
Qui de quatuor annorum quadrantibus exit.
Hunc bissextilem dixerunt propter hoc annum,
His quando sexto Martis notat ante Kalendas,
Annos preteritos supplens, redimensque futuros,
Per menses anni soles ita distribuerunt:
Ianus et Augustus iaculoque December acutus,
Fert quarto nonas, nono decimoque Kalendas:
Post Idus soles triginta scilicet unum,
Mars, Maius, Iulius, libripens, October et equus:
Sexto nonas septeno decimoque Kalendas:
Post Idus soles triginta, rursus et unum,
 Iunius, Aprilem, post Septembremque Nouember,
Quarto nonas octauo decimoque Kalendas,
Post Idus soles triginta, Februus autem,
Fert quarto nonas, sexto decimoque Kalendas,
Post Idus soles uiginti pauper et octo
Sed per bissextum gaudet sibi crescere nonum.
Annumerat proprias mensis sibi quisque Kalendas,
Nullus et octauo mensis non computet Idus.
Mensis habet numerum normalem quisque notatum.
Annus habet concurrentes qui conuenientes
Donant scire dies, qui menses rite Kalendant;
 Hi sunt normales numeri qui mensibus herent,
Quinque placent Marti, nec displicet unus Aprili,
Maius habet ternos, duplicat sibi Iunius ipsos,
Unus item Iulio, tibi sunt, Auguste, quaterni;
September septem binis October agit rem,
Quinque Nouember abhinc, repetens septemque December,
Nec cupiunt Iano tres nec sex tollere Febro  .
Huic alter numerus concurrit ad inueniendum,
Qua sibi quisque die mensis uelit esse Kalendas
Septem lineolis ipsum tibi cerne notatum  ,
Harum septem lineolarum quelibet una
Spectatur numeri summas gestare quaternas,
Et sic uiginti summe numeruntur et octo
Diuise totidem certa ratione per annos,
 He quoque summe solares uocitantur epacte,
Hi concurrentes numeri uersantur in annis
Unus bissexto, duo non, neque tres, neque quadri,
Sex sunt bissexto, non uos septem une gemelli
Quadri ad bissextum, quini sex, septem aliorsum,
Seni ad bissextum, tres quadri, quinque seorsum,
Septem bissextant, quatuor, duo tresque recusant,
Quini bissextant, sex septem unusque reiectant,
Tres bissexte quadris quinis nec iungito senis.



XuIII. DE PHILOMELA.


Aurea personet lyra clara modulamina,
Simplex chorda sit extensa uoce quindenaria,
Primum sonum nunc reddat lege Hypodorica,
 Philomele demus laudes in uoce organica,
Dulce melos decantantes sicut docet musica,
Sine cuius arte uera nulla ualent cantica.
Cum telluris uere nouo producuntur germina,
Nemorosa circum circa frondescunt et brachia,
Flagrat odor cum suauis florida per gramina
Hilarescit philomela dulcis sonus conscia,
Et extendens modulando gutturis spiramina,
Reddit ueris et estiui temporis preconia:
Instat nocti et diei uoce sub dulcisona,
Soporatis dans quietem cantus per discrimina,
Necnon pulchra uiatori laboris solatia,
uocis eius pulchritudo clarior quam cythara.
uincitur omnis cantitando uolucrum cateruula,
Implet siluas atque cuncta modulis arbustula,
 Gloriosa ualde facta ueris pre letitia,
uolitando scandit alta arborum cacumina,
Ac festiua satis gliscit sibilare carmina.
Cedit anceps ad frondosa resonans umbracula,
Cedit olor, et suauis ipsius melodia,
Cedit tibi timpanistra et sonora tibia:
Quamuis enim uidearis corpore permodica,
Tamen cuncti capiuntur tua melodia.
Nemo dedit uoci tue hec dulcia carmina,
Nisi solus Rex celestis qui gubernat omnia.



XIX. DE SANCTO CARAUNO.


Carus abunde Caraune nites
Idque uocamine significas,
Lyricos ideo tibi uersiculos canimus hilares,
Et amore pio tu, pie martyr,
Posce nobis ueniam.
Roma, superba suis titulis, hunc genitoribus
Eximium tulit ingenii ualidi puerum,
Animo facilem, specie nitidum,
Tu quoque, martyr, posce nobis ueniam.
   Prandia lauta modum turbant plerumque diete;
Indulges stomacho, mentem male crapula uexat:
Si parcas epulis, sequitur detractio uel laus.
Ut medium teneas labor est, et ualde cauendum,
 Ne tibi tristitiam pariat, sicut suus est mos.
Si possis igitur, prorsus hec prandia uita,
At si non liceat, hilaris cautusque recumbe,
Et liba cuncta parum, tua que tibi regula dictat;
Nec summam nimiam coniectent multa minuta.



XX. HYMNUS.



   Sanctum simpliciter Patrem cole,
      Pauperum caterua,
Quantumque nosti laudibus honora;

   Ad normam redigit qui subdita
      Secla prauitati,
Potens nouandi, sicut et creandi,

   Et gratie damnati, longi tibi
       Subuenit laboris,
Opem ferendo pacis et quietis.

   Iam proceres legum rationibus
      Ante desueti
Que recte discunt, strenue capessunt,

   Predo manum cohibet, furce memor,
      Et latrone coram,
Inermis alte precinit uiator,

   Dente saturnali restringitur
      Euagata uitis,
Cultuque tellus senta Mansuescit.

   Gaudet lancea falx, gaudet spatha
      Deuenire uomer;
 Pax ditat imos, pauperat superbos,

   Salue, summe Pater, fer et omnibus
      Integram salutem,
Quicunque pacis diligunt quietem,

   Et qui bella uolunt, hos contere
      Dextera potenti,
Prudens gehenne filios maligni.



XXI. CASTITATIS GRADUS.


Sex gradibus consummatur perfectio casta:
Primum dum uigilas fluxum nescire petulcum;
Quem sequitur, lasciua diu non uoluere corde;
Tum ne uel leuiter speciem cernendo cupiscas;
Quartus erit nec simpliciter genitale moueri,
 Quintus ob auditum ueneris nil mente uagari;
Ultimus, in somnis nullo phantasmate ludi:
Hoc sibi nemo rapit, sed Christi gratia prestat,
Est seruanda tamen diuturna medela diete,
Libra cibi solidi, simplex hemina falerni;
Preterea labor, excubie, rogatio crebra,
Ne caro languentem necet incrassata pudorem.
Castus agit, quem nulla libido mouet uigilantem,
Nec uiolare potest sopitum illusio feda.



XXII. PRECATIO AD DEUM.


Tu qui de nichilo mundum finxisse probaris
   ,
Et nutu facili, noto tibi tempore, solues;
    Tam diuturne dehinc, quam prius exstiteras.
Quantulus hic noster modus est, quo secula uolui
   Cum uitiisque iubes, strenua bella geri.
Regem militibus propriis te semper adesse,
   Ad bene certandum, nos uegetando proba



XXIII. PRECES ALIAE.


Kyrie, Rex genitor ingenite, uera essentia, eleison.
Kyrie, luminis fons et rerum conditor, eleison.
Kyrie, qui nos tue imaginis signasti specie, eleison.
Kyrie, qui perfecta es sapientia, eleison.
Kyrie, lux oriens, per quem sunt omnia, eleison.
Kyrie, Dei forma humane particeps, eleison.
 Kyrie, Spiritus, uiuifice uite uis, eleison.
Kyrie, utriusque uita, in quo cuncta sunt, eleison.
Kyrie, expurgator scelerum, largitor gratie; propter
   nostras offensas noli nos relinquere, o consolator
   dolentis anime, eleison.



XXIu. HYMNUS.



Nuntium uobis fero de supernis,
Natus est Christus, dominator orbis,
In Bethleem Iude, sic enim propheta
   Dixerat ante.

Hunc canit letus chorus angelorum,
Stella declarat, ueniunt Eoi
 Principes, dignum celebrare cultum.
   Mystica dona,

Thus Deo, myrrham tribuunt sepulchro,
Auream regi speciem decenti;
Dum colunt unum, meminere trino
   Tres dare terna.

Gloriam trine monadi canamus,
Cum Deo diue Genitore Proli,
Flamini nec non ab utroque fuso
   Corde fideli.



XXu. LEGENDA.


In uitis Patrum ueterum quiddam legi iucundum,
Exemplo tamen habile, quod uobis dico rhythmice:
 Ioannes abbas, paruulus statura, non uirtutibus,
Ita maiori socio, qui cum erat in eremo,
»uolo, dicebat, uiuere sicut angelus secure,
Nec ueste nec cibo frui qui laboretur manibus.«
Respondit frater: »Moneo, ne sis incepti properus,
Quod tibi postmodum sit non cepisse satius.«
At ille: »Qui non dimicat, non cadit neque superat,«
Et nudus eremum interiorem penetrat.
Septem dies gramineo uix ibi durat pabulo,
Octaua fames imperat ut ad sodalem redeat,
Qui sero clausa ianua, tutus sedet in cellula.
Cum minor uoce debili appellat: »Frater, aperi,
 Ioannes, opis indigus, notis assistit foribus;
Ne spernat tua pietas, quem redigit necessitas.«
Respondet ille deintus: »Ioannes factus est angelus.
Miratur celi cardines, ultra non curat homines.«
Foris Ioannes excubat, malamque noctem tolerat,
Et preter uoluntariam hanc agit penitentiam.
Facto mane recipitur satisque uerbis uritur,
Sic intentus ad crustela fert patienter omnia.
Refocillatus Domino grates agit ac socio;
Dehinc rastellum brachiis tentat mouere languidis,
Castigatus angustia de leuitate nimia,
 Cum angelus non potuit, uir bonus esse didicit.



XXuI. HYMNUS.



Organum mentis tibi, queso, nostre,
Temperans plectro moderare lingue,
Cuius ad laudem cupide mouemur,
   Spiritus alme.

Tu Dei Patris Genitique pura
Charitas, qua se pariter benigne
Confouent, et que bona audit auctor,
    Esse creata.

Tu fidem spiras, sacra iura dictas.
Gratie largus, uenia reperta,
uictor errorum, probe ueritatis
    Testificator.

Cum uenis, culpam lacryme sequaces
Diluunt; uite recalescit ignis,
Atque compuncti cremat ara cordis
   Thus pietatis.

Gloriam trine monadi canamus,
Cum Deo diue Genitore Proli;
Flamini, nec non ab utroque fuso
   Corde fideli.



XXuII. HYMNUS PASCHALIS  . 



Chorus noue Hierusalem
Nouam meli dulcedinem
Promat, colens cum sobriis
Paschale festum gaudiis.

[5] Quo Christus, inuictus leo
Dracone surgens obruto,
Dum uoce uiua personat
A morte functos excitat.

Quam deuorarat improbus
[10] Predam refudit tartarus,
Captiuitate libera
 Iesum sequuntur agmina

Triumphat ille splendide
Et dignus amplitudine,
[15] Soli polique patriam
Unam facit rempublicam.

Ipsum canendo supplices
Regem precemur milites,
Ut in suo clarissimo
[20] Nos ordinet palatio.

 Per secla mete nescia
Patri supremo gloria,
Honorque sit cum Filio
Et Spiritu paraclito.





SANCTI FULBERTI uERSUS DE UNCIA ET PARTIBUS EIUS ET DE SCRUPULO.



De uncia et partibus.

Uncia uiginti scirpulos et quattuor ambit:
Dimidium stater ac semiuncia dicitur eius;
Terna due secle pars est eademque duella;
Quarta siclus uel sicilicus uel denique sicel:
Sextula sexta modo solet et modo secla uocari;
Octauam appellant dragmam . . . . .


De scirpulo et partibus eius.

Unus item scirpus calcis componitur octo,
Dimidium scirpuli est obul, pars quarta cerates;
Hinc sextam fingi placuit sextamque uocari:
Ultimus est calcus, ciceris duo granula pensans.





PROCLAMATIO ANTEQUAM DICANT PAX DOMINI Composita a domino FULBERTO pro aduersariis Ecclesie.


 In spiritu humilitatis et in animo contrito ante sanctum altare tuum et sacratissimum corpus et sanguinem tuum, Domine Iesu, Redemptor mundi, accedimus, et de peccatis nostris, pro quibus iuste affligimur, culpabiles coram te nos reddimus. Ad te, Domine Iesu, uenimus, ad te prostrati clamamus, quia iniqui et superbi, suisque uiribus confisi, undique super nos insurgunt. Terras Sancti Ioannis et Sancti Stephani inuadunt, depredantur et uastant. Pauperes tuos cultores earum in dolore et fame atque nuditate uiuere faciunt. Tormentis etiam et gladiis occidunt: nostras etiam res unde uiuere debemus in tuo sancto seruitio, et quas beate anime huic loco pro salute sua reliquerunt, diripiunt, nobis etiam uiolenter auferunt. Ecclesia tua hec, Domine,  quam priscis temporibus fundasti, et in honore  sanctorum Ioannis apostoli et Stephani protomartyris tui sublimasti, sedet in tristitia, nec est qui consoletur eam et liberet, nisi tu, Deus noster. Exsurge, Domine Iesu, in adiutorium nostrum, conforta nos et auxiliare nobis. Expugna impugnantes nos. Frange etiam superbiam illorum qui hunc locum et nos affligunt, et affligere cupiunt. Tu scis, Domine, qui sunt illi, et nomina eorum; corpora et corda, antequam nascerentur, tibi sunt cognita. Quapropter eos, Domine, sicut scis, iustifica in uirtute tua; fac eos recognoscere, prout tibi placet, sua malefacta, et libera nos in misericordia tua. Ne despicias nos, Domine, clamantes ad te, sed propter gloriam nominis tui et misericordiam uisita nos in pace, et erue nos a presenti angustia.





SANCTI FULBERTI DIPLOMATA.



I. PRO MONACHIS MAIORIS MONASTERII TURONENSIS.



In nomine sancte et indiuidue Trinitatis, FULBERTUS,  non quidem meis meritis, sed gratia preueniente Redemptoris, Carnotensis episcopus.

»Notum fieri uolumus omnibus confratribus nostris presbyteris, diaconibus, seu cunctis utriusque ordinis,  clericorum scilicet et monachorum, tam presentibus quam futuris per uentura tempora succedentibus, qualiter monachi Sancti Martini Maioris Monasterii nostram adierunt presentiam, humiliter deprecantes ut ob amorem Dei omnipotentis et sancte Marie Dei genitricis simulque iam dicti confessoris Martini, quamdam ecclesiam Nauoïl nomine ad altare sancte ac beatissime uirginis Marie pertinentem, eis emere emptamque possidere in perpetuum concederemus. Quod ita facimus, Hilgodio milite, cui de nostro beneficio pertinere uidetur, assensum prebente. Cemunt ergo eam et minimo pretio in posterum sibi uindicant ab Roberto quodam uassallo, et a duobus filiis eius Arnulfo et Notberto, et matre eorum; qui eamdem ecclesiam de Waluerio  filio Gaucelini tenent, sub cuius iussu et assensu Sancti Martini monachis uenali conditione de reliquo habendam concedunt. Habent itaque . . . . . . . . et tenent, et absque ulla inquietudine alicuius episcopi seu alicuius hominis ab hodierna die et deinceps monachi Deo et sancto Martino inibi famulantes prefatam ecclesiam et quidquid ad eam pertinere uidetur, secure teneant atque possideant. Consistit autem hec ecclesia in pago uindocinensi haud longe ab ipso castro seposita. Nomina uero testium qui ad hoc audiendum producti fuerunt inferius adnotata continentur: Theodericus capicerius, Sigo precentor, Hildegarius Pupilla, Giroinus, Rainaldus uicedominus, Girardus Bodellus, Gauslinus.«



II. De Ieraniuillare per precariam dato Gradulfo militi, et de Palisiaco in recompensatione ab eo dato. Ante annum 1024.
[GUERARD, Documents inédits sur l'hist. de France, tom. I, pag. 99, du Cartulaire de l'abbaye de Saint-Père de Chartres.]


»In nomine sancte et indiuidue Trinitatis, Patris uidelicet, et Filii, et Spiritus sancti, FULBERTUS, Gratia Dei, Carnotensium episcopus, et abbas Sancti Petri monasterii MAGENARDUS, et congregatio fratrum.

»Notum esse uolumus sancte Dei Ecclesie fidelibus uniuersis, presentibus atque futuris, qualiter ante nostram presentiam ueniens miles quidam, nomine  Gradulfus, humiliter expetiuit ut de quadam terra nostri predicti monasterii precariam sibi faceremus, et ipse, pro recompensatione, quemdam alodum  suum delegaret nostris usibus, ea uidelicet ratione ut quandiu uiuerent ipse et uxor eius, nomine Oda, in cuius dote est predictus alodus, utrumque tenerent; post decessum uero eorum, utrumque fratribus remaneret. Cuius petitionibus libenter acquieuimus, per assensum Odonis comitis, in cuius comitatu sunt utreque terre de quibus est sermo. Nostra siquidem terra, quam per precariam poscit habere, in Carnotensi comitatu posita, uocatur Ieraniuillare, et ille alodus quem recompensat, in Droca sensu  comitatu super flumen Blesis, positus nominatur Palisiacus. Nostram itaque terram Ieraniuillare eo tenore Gradulfo supra nominato per precariam concedimus, ut quandiu ipse aduixerit, et predicta eius Oda uxor, utrumque teneant; post  decessum uero eorum, et terra quam damus, et alodus iam nominatus, quieta et solida ad usus fratrum perueniant. Placuit iterum ut hec nostra conuentio in duabus chartis scriberetur, quarum unam predictus miles haberet, altera uero nobiscum remaneret. Et ut hec notitia permaneat firma, nostra nomina assignauimus et comitis Odonis, eorumque qui huic negotio maxime interfuerunt nomina subnotauimus:

    S. Fulberti episcopi.
    S. Odonis comitis.
    S. Magenardi abbatis
    S. Durandi decani.
    S. Arnulfi.
    S. Marcuini.
    S. Richerii.
     S. Beringerii.
    S. Wadrici.
    S. Letaldi.
    S. Christophori.
    S. Gauzberti.
    S. Guinefredi.
    S. Otberti.
    S. Huberti.
    S. Huberti.
    S. Rodberti, et ceterorum.«


Post mortem quidem Gradulfi et uxoris eius Ode, de supradictis terris multa mala perpessi sunt monachi a parentibus predictorum, dicentibus iure sibi  competere quod parentes eorum ante se uisi sunt tenere. Unde monachi, infinitam pecuniam dantes, tandem, Deo opitulante, in suis usibus retorserunt.





uITA SANCTI AUTBERTI CAMERACENSIS EPISCOPI, AUCTORE, UT uIDETUR, SANCTO FULBERTO. 



PROLOGUS.


Multos secularium glorie temporalis spes uana sepe delusit, quos immoderatus laudis appetitus ad subeundos labores et toleranda pericula accendit,  arbitrantes se uiuere post mortem, si sui nominis memoriam in posteros usque dilatarent, dum per triumphales corruptibilis pompe titulos fabula eos inanis recitaret. Qua rerum specie quidam philosophorum  inaniter excitati, popularis aure gratiam captantes, dum se infirmos tolerandis laboribus sentirent, non simili labore, sed consorti errore, ad scribenda gesta secularium uirorum se studio accinxere; qui, dum uitam aliam nesciebant, hoc sibi ad quemdam quasi fructum beatitudinis proficere estimabant, si scribendi occasione, ingenia sue solertie in memoriam posteris reliquissent. Sed lectorem meum super his obsecro quid alter alteri, quid sibi uterque prestitit talibus studiis? Quid enim Dardanus ductor aut Rutulus ferox suo Maroni, aut iste contulit illi, cum corpora uermibus, animas dedere seuis ignibus? Digno plane, sed flenda, errorum suorum remuneratio! Nihil ad ueram beatitudinem hec eorum intentio aspirabat quos constat  suorum fructum laborum quesisse in rebus, quibus nulla sibi oriretur causa salutis, nec profuturi essent ad memoriam posteritatis. Sed quia scriptum est: In memoria eterna erunt iusti , licet eis nostra fragilis memoria non sufficiat ad propriam gloriam quorum nomina in libro uite sunt scripta, tamen dignum ualde est et summe utile eorum ad laudem Domini imitanda gesta recolere quorum uita sanctitatis profutura est ad edificationem legentibus, et ad emulationem uirtutum audientibus. Igitur non fretus solertis ope ingenii, sed Spiritus sancti gratia fidens me posse iuuari, pauca quidem e multis scribere proposui que per beatum Autbertum superna gratia ad laudem sui et ostensionem fidelis sui confessoris dignata est operari. Que etiam probatissimorum  uirorum relatione didici, aut sparsim in sacris chartulis scripta reperi, ut habeat sanctum eius collegium ad laudem Conditoris quo se die solemni in diuinis cultibus exerceat, et ad emulationem sancti operis quo proficiat. Qua in re lectorem meum obsecro ut, si fortasse incultus sermo peritas aures perculerit, discat imperitie ueniam dare, cum sciam in humanis partibus nichil perfectum esse; nec tantum periclitetur apud eum audacia scribentis quantum ualeat dignitas imperantis. Id uero lector a nobis curiosus requirere non debet ut beati uiri gesta continenti ordine scribantur, uidelicet quibus oriundus natalibus, quibus initiis sancta infantia, quibus adolescentia miraculis claruit, dum intelligat  miraculorum eius summam et magnam partem a nostra notitia latere. Quod certe dubium est utrum id scriptorum ignauie debeat imputari an iusto Dei iudicio ascribi, qui stellas claudit quasi sub signaculo , dum, uidelicet exigentibus peccatis malorum, uita absconditur bonorum.

I. Igitur humane perditionis sortem miseratus Deus et Dominus noster iehsu Christus, peractis paterne dispositionis sacramentis, et ad celum rediturus nouamque uictricis carnis gloriam paternis uultibus presentaturus, nouos nascentis Ecclesie cultores, quibus gregis nouelli cura mandaretur, elegit. Qui, lumine fidei irradiati, Spiritus sancti munere ditati, mundum ignorantie tenebris caligantem  ueritatis lumine illustrarent, et uirulenta antiqui seductoris semina de agro Ecclesie constanter resecarent. Huius Dominice institutionis exsecutores primi discipuli, deinde successores eorum, sancti uidelicet doctores exstiterunt quos in fine senescentis mundi ad excolendas mentes fidelium prouidentia diuina preordinauit. Qui spiritualium talenta donorum a summo Patrefamilias accipientes et, predicandi negotio, ad usuram animarum expendentes, tanto impensius amplificare studuerunt quanto certiores erant de remuneratione Largitoris, et euangelica sententia conterriti de damnatione torpentis serui. De quorum numero sanctus uir, dominus Autbertus et sacerdos Christi probatissimus, refulsit, temporibus Dagoberti regis  Francorum inclyti. Qui, ab ipsis sacre pueritie annis, superna gratia aspiratus annosos uiros sanctis preibat moribus. Litteralibus denique studiis traditus et ecclesiasticis sanctionibus decenter informatus, per gradus singulos proficiens, succedentibus uirtutum incrementis, prouectus est ad culmen sacerdotalis honoris. Ex gente itaque sorte mortalis nature contigit Albertum Cameracensis sedis episcopum, deposito carnis onere, de hoc mundo transiisse. Diuina igitur operatione cuncta salubriter disponente, Autbertus uir conspicuus et successor emeritus, proficiens de uirtute in uirtutem, eiusdem sedis pontificalem sortitus est dignitatem. Porro humane salutis Auctor, prescius antiquum hostem tanto ardentius gregem Dominicum insecuturum  quanto uicinius, instante fine seculi, sciret nichil superesse quod ad tentandum artibus suis ulterius potuisset, aduersus tyrannidis eius imperium ualidum defensionis nobis parauit obstaculum, dans nobis Autbertum, uidelicet gregis sui pastorem uigilantissimum et custodem animarum fidissimum.

II. Constitutus autem in sede pontificali, qualis quantusque in ea uixerit, non est nostre possibilitatis euoluere. Altius enim eminet quam ullo sermone includi ualeat. Animalis enim homo percipere non potest quantus hic fuerit in oculis summi Creatoris, cui nichil erat commune cum amatoribus mundi, preter quod cure pastorali necessitudine uidebatur arctari; quam si inoffense declinare potuisset, uera  fides est quia eremum potius quam monasterium delegisset. Frequentabatur igitur a populis, ex uicinis et procul remotis urbibus cateruatim ad eum confluentibus. Qui, eximie conuersationis fama excitati, uidere eum anxie sitiebant. Iam uero, nisi sexus alternus impediat, eum persone dignitati faueat, uideas reginam Austri requirere sapientiam Salomonis, regem uidelicet festinantem ad consulta pontificis. Nam Dagobertus, qui tunc temporis inter Francigenas regni monarchiam regebat, celeberrime opinionis nuntiis semel excitatus, deposito fastu regalis excellentie, crebro ad eum ueniebat et, licet terreni regni imperio sublimatus, cupiebat tamen de celesti acquisitione a uiro Dei edificari. Qui cum eo de temporalis regni sollicitudine, de futuri seculi  beatitudine, de iudicii metu, de spe eternitatis familiari colloquio premoneret, ille eum libenter audiebat et audito eo multa faciebat; non, ut incestus Herodes uidebatur audiisse Ioannem arguentem, sed Ezechias fidelis Isaiam consolantem. uerum estimari non potest quanto regis animus resultabat gaudio quod tanti uiri hospitio recipi, benedictione foueri, collocutione meruisset edificari. Igitur ne ingratus tantis benificiis uideretur, estuabat animo quonam modo uberius sancti uiri gratiam sibi conciliaret. Tandem a quodam familiari eius audiuit hoc nullo alio pacto facilius se posse promereri quam si res ecclesie Beate Marie, cui ipse Pater uenerabilis, Deo auctore, deseruiebat, de suo iure augendas curaret: nichil enim in rebus transitoriis episcopo  placere preter quod expenderetur in usus ecclesie. Tunc rex, ut erat hilaris dator, fratribus qui in oratorio Beate Marie famulabantur unum regalis munificentie fiscum donauit ad subsidia temporalia fratrum, cui Oueng antiquitas nomen imposuerat.

III. Sed nos dum regis mansuetudinem extollendo predicamus, in uiro Dei quanta fuerit humilitatis constantia non tam estimare quilibet potest quam admirari; qui, inter tanta regie sedulitatis, nullo uanitatis tentamine supplantari potuit. Quod uitium in multis nimium experti sumus, quos ad unius homunculi salutationem aut simulatricem adulationem uideas facile iactantie spiritu inflari. Qui si aliqua figura uel falsa hominum estimatione egisse dicerentur, procul dubio se prophetas estimarent,  cum dona non accepissent. Sed nullo impulsu iactantie ab arce humilitatis uir iustus deiici poterat, cui etiam ipsa pontificalis honoris sublimitas, que plerisque pompe fomenta ministrare solet, plus abiectionis materiam prestabat. Quin etiam cum aliquando, ex occasione cuiusdam miraculi, clamor populi excitaretur, ille altiori consilio uulgi admiratione compescere nitebatur, opus illud dicens non sue fuisse fidei, sed diuine uirtutis, pie secum reputans meliorem esse infirmitatis conscientiam uirtutum uanitate, ut cum Apostolo uidebatur dicere: Libenter gloriabor in infirmitatibus meis, ut inhabitet in me uirtus Christi .

Iu. Unde nisi hodierna Patris nostri solemnitas in laudibus Regis superni nos attentius astringi commoneret,  eos, nimirum quos aduersus sanctum uirum requirentes signa scandalizari audiuimus, oportuerat euangelice seueritatis uerbere contundi, que dicit: Generatio mala et adultera signum querit , ut, Pharisiacei liuoris uitio ad purum excocto, fidei euangelice uerba pensarent; que, ipse auctor signorum, dixit: Qui in me credit, opera que ego facio et ipse faciet, et maiora horum faciet . Ut, uidelicet cessantibus exterioribus miraculis quibus olim carnales oculi et infirmi auditores indigebant, iam tandem discerent uitam, et non signa pensare; que longe melius proficit ad emulationem uirtutum quam ostensio corporalium miraculorum. uisibilibus enim audientium corda  olim ad inuisibilium finem pertrahebant, dum, per hoc quod mirum foris agebatur, hoc quod intus operabatur sentiretur. Nunc autem uita, et non signa querenda sunt, quia operante Deo numerositas fidelium excreuit. Sed ne forte quilibet hoc beatum Autbertum indigere arbitretur ut, ad excusandam signorum inopiam, nos de uita potius quam de miraculis loquamur, certe preter illa que, ut iactantiam uitaret, occultauit, neque in hominum notitiam passus est peruenire. Multa quidem sunt que hominibus innotuere, neque enim celari potuerunt; ex quibus estimari potest quanta illa fuerint que, teste nullo, solus exercuit. uerum enim uero cum Scriptura dicat: Gloria patris est filius sapiens , ea fidelibus auditoribus sufficere  poterant de uiro Dei ad insigne uirtutis, que per imitatores suos egisse uidetur, quia hoc ab ipso sibi acceperunt quod signis et miraculis enituerunt, quod mundi gloriam calcantes, et carnis illecebras declinantes, spretis rerum possessionibus, soli Conditori toto corde adheserunt.

u. Sed quia signum de celo querentes a Domino, signum Ione audierunt; qui tamen signum Ione a mortuis resurgentis non crediderunt per reuocatum hominem quasi de uentre ceti infernalis, pensanda sunt merita beati pontificis. Erat namque in ecclesia Beate Marie, que intra muros Camerace sedis est constructa, puer quidam, nobilis prosapie, in uilla ortus que ab incolis uallis nomen accepit, uocabulo Landelinus, quem parentes,  fonte baptismatis innouandum et ob suarum salutem animarum disciplinis sacris imbuendum, beato Autberto tradiderunt. Qui, licet adhuc tenere etatis infirmitate detentus, pretendebat moribus quedam signa future sanctitatis. Quamobrem anti quus humani generis inimicus, qui ab initio bonis actibus resistere contendit, inuidie facibus accensus contra hunc in tentatione se rexit, quatenus et beato uiro laboris sui fructum adimeret et puerum mortis uulnere sauciaret. Futurum enim metuebat ne per conuersationis eius exempla multi olim excitarentur ad normam iusti operis exsequendam. Sed unde hostis impurus aduersum beatum Autbertum sue malitie ausum excitauit, inde ei uictorie occasionem inuitus ministrauit. Nam quia sub districta  prouidi magistri censura puer adhuc modicus agebatur, ex quo nulla sibi insolentie patebat occasio, frustratam sibi malignus spiritus erubescebat uictoriam. Ut autem in uirilis animi robur adolescens euasit, que etas liberior ad queque audendum semper uidetur, continuo hostis improbus se totis uiribus ad rebellionis artes preparauit. Cepit subdola tentatione iuuenis animum pulsare, cogitationesque uarias et illicitas ingerere, nunc quidem immittens ei memoriam terreni patrimonii, generis nobilitatem, familie numerosam dignitatem, rerum gloriam, et reliqua uite lasciuioris blandimenta. uerum quidam cognati contubernales illius, qui cum puriore gratia dilectionis amare uidebantur,  dum se iuueni consulere putabant, perniciosius cum male persuasionis ictibus impugnabant. Qui et ipsi, eodem spiritu agitati, referebant egregiam iuuentutis formam indignum esse ecclesiasticis cultibus occupari; debere potius uirtutem ueterum imitari parentum qui militie secularis artibus magnam rerum gloriam acquisierunt; illam autem monasterii regulam, intolerabilem, planam ad suscipiendum, arduam ad exsequendum, nemini expetendam nisi quem animus formidolosus, aut etas debilior, aut ad nullum decus fortitudinis apta, uincere inglorium cogit et ignotum. uerum, sicut soler fieri ut omnis sermo malus facile mentem audientis inficiat, cum assidua colloquia et diuturnus usus pestem animis infundere soleant, etiamsi  morum tranquillitas sit, tamen, sicut stagnum mite, uentis exagitantibus, in estum assurgit, ita bona natura improbis monitoribus fluctuat. Patet certe fallacie etas iuuenilis, et facile decipitur, cum fraudulentorum insidiis circumuenitur. uix etiam restitit dolis etas senilis, nam et semine prudentia plerumque uersutis circumuenta insidiis irritetur. Ergo si maturior usus sepe labefactus, neque sibi prospicere potest, quid mirum si etas immaturior sibi adesse non potuit, que tantis perurgebatur insidiis? Prouida itaque Dei dispensatione permissum est ad tempus preualere improbi seductoris malitiam, non tamen ad fructum [effectum finalis] socialis ruine, sed ut manifestarentur opera Dei et merita beati Autberti in illo. Sicque factum  est ut hostis impurus non se ab incepto ante compesceret quam incautum iuuenem sensim ad sententiam suam inflecteret.

uI. Qui malesuade dilectionis blandimentis mollior factus, concito ceu equus infrenus rectore contempto monasterium deseruit, et secularis militie armis intentus, postmodum se colligit totum ad studia rapine; et quos huiusmodi negotii uoluntarios audiuit, his tota familiaritate se inferiorem dedit, tanto pronior ad scelera quanto ei de impunitate securitas, et potentis generis aspirabat auctoritas. Timens uero, ne de sollicitis parentibus requiri debuisset, neue indicio nominis inueniri potuisset, mutato nomine quo appellari consueuerat, Maurosum se appellari iubet; sane non incongruum  talibus studiis agnomen, qui candido ecclesiastice munditie habitu exspoliatus, furtiuam Mauritanie infidelitatis mentem latrocinandi studio induerat, et perditionis se latebris occultauerat. Qua rerum fama excitatus uir Dei altius quam dici possit ruina fratris ingemuit. Sed et de presumptione aduersarii pro indignationis motu infremuit. Quid tamen ageret? Itaque unum, quod illi semper familiare erat subsidium, adiit orationis remedium, multisque pro errantis iuuenis salute precibus Dominum rogat, quatenus respectu gratuite pietatis animam captiuam de laqueo inimici erueret, ne hostis immundus Domini gregis damno insultaret. Non autem inanis esse potuit sancti uiri petitio,  quia oculi Domini super iustos, et aures eius in preces eorum . Porro humane salutis amator competentem famuli sui causam preuidit, qua et pie petitionis compleret effectum et sancte matri Ecclesie erroneum restitueret filium.

uII. Contigit quidem ut cuiusdam diuitis domum diripere cum suis complicibus solito more pararet. Cumque iam incumbentibus tenebris nox tetra inhorresceret, qua illi nefarium opus perficere festinabant, pia Dei dispositione contigit unum ex supradictis furunculis morte deprehensum spiritum exhalasse, cuius animam corporeo carcere resolutam, peccatis exigentibus, diabolus secum ad infernalia claustra traxerat. Ad cuius exsequias dum inani religionis studio socii excubarent, et Maurosus, defuncti  dolore uehementer afflictus, se ex lassitudine et tristitia paululum daret quieti, diuina uoluntate, et suffragantibus meritis beati Autberti, datum est adolescenti uidere quantis penis illa miserrima anima in inferno cruciabatur, quantis ultricis flamme incendiis urebatur, ac si erranti iuueni ex diuina uoluntate hoc daretur ad exemplum formidinis, ut uidelicet ex hac consideratione colligeret quanta ei reatus sui pena instaret quem ex consortio criminis similis culpa accusaret.

uIII. Consternatus uero tanto errore uisionis iuuenis, animo estuabat quemadmodum tam districte animaduersionis iudicium subterfugere ualeret; sed ex consideratione criminis oriebatur quasi diffidentia recuperationis. Tum uero  in terram corruens, lacrymabilis querimonie se uocibus incusabat. Cui assistens angelus Domini: »Quidnam est, inquit, miserande iuuenis? quid inuocas, auras infructuosis fletibus fatigas? Quid illum importunis precibus inclamas quem offendere non timuisti? Heccine est stola quam ab ipso regenerationis fonte indueras? Heccine professionis fides quam, abrenunciato Satana cum suis operibus, te seruaturum promiseras? Quid uultus supernos refugis quos habiturus eras conciues, si Autbertum audisses? Ecce quomodo Filius Dei factus est mancipium diaboli. Nunquid Maurosus signatus, Maurosus unctus, Maurosus renatus? Landelinum in libro nobiscum uite Autbertus obtinuerat ascribi; Maurosum diabolus secum inserit chirographo perditionis.  Scias uero quia non leuiter apud districtum iudicem actum est quod ad iniuriam suam insolentias tuas tam equanimiter hucusque portauit, quod fugitiuus eius aut manus hominum impune fugerit, aut mortis laqueum declinare potuerit. Diu enim est, quod tanti penam incendii cruciandus subiturus eras, nisi intercessio beati Autberti aduocati tui, iram ultricem iudicis mitigasset. Tibi paratus ignis cruciatoris accenditur, sed Autberti lacrymis flamme eius exstinguuntur? uel nunc expertus intellige quid potius eligas: cum tormento duci in barathrum Gehenne, uel cum Autberto frui celesti mansione. Sed sera ista deliberatio fuisset, nisi Autbertus preuenisset. Relinque igitur exsecranda consortia latronum,  et Christi militiam assumens, ducem tuum imitare Autbertum. Audi beatissimum presulem, et recognosce tuum spiritualem Patrem, tuum protectorem, tuum ab eterno interitu redemptorem. Suscipe uero ab eo monita celestis doctrine, quibus emendatior factus merearis stolam quam perdideras recipere, ipso intercessore. His dictis, angelus continuo disparuit. Nos uero quale quantumque estimare possumus quod Autbertus, testibus angelis, uirtutum gratia nitet. et apud homines debite uenerationis officio caret! Porro sunt plena iucunditatis quod, adhuc in terra homo positus, inter angelicos ciues meritis fulget; sed non sine dolore et formidine recolitur quod, supernis cetibus coniunctus, inter homines negligentius digno cultu uenerationis  celebratur.

IX. Iam uero Landelinus angelicis affatibus paulisper recreatus, sed timens sibi subuenire tardius, relicto nefande societatis collegio, quantocius ciuitatem petiit, et si ibi sanctus uir esset, a custodibus diligenter requisiuit. Qui de presentia beati uiri certior factus, nichilque dissimulandum arbitratus, penitentia ductus, ad pedes sancti prouolutus, culpam fatetur, errori ueniam poscit. Tum uero uideres ex longinqua regione prodigum filium redeuntem, et patrem in oscula ruentem. Itaque uir sanctus, paterna pietate prestrictus, iuuenem excepit, ueniam promittens si mala preterita melioris uite conuersione purgaret, nichil igitur diffidendum putaret se pro illo rationem redditurum; quidquid fuerat offensionis  innocentie uice computandum, si tamen scelerata consortia penitus uitanda estimasset. Paratum se iuuenis ad omne satisfactionis genus fatetur, utpote quem recentis adhuc uisionis horror terruerat. At pius pater, uotis eius congaudens, suscepit eum penitentem, quem diu fleuerat a se recedentem, sinumque ei diuine aperiens misericordie, reddidit eum sancte matri Ecclesie. Qui in tantum sub disciplina uenerabilis Patris uigiliis se et ieiuniis preteritorum agens penitentiam constrinxit, ut inferni eum uidisse et pertimuisse tormenta, etiamsi lingua taceret, conuersatio loqueretur. Itaque sub seculari habitu in monasterio aliquantulum conuersantem uir sanctus ad purum hortatur relinquere seculi negotia, ut liberius meditaretur celestia. Paratumque  uidens ad omnia, abscidit eius comam capitis, a quo depulerat maculas cordis. Adeptum denique hanc dignitatis gratiam, dum animaduerteret in eo sanctitatis uigere uirtutem, per singulos gradus promouit ad diaconatus officium! Ad quod sic apparuit aptus, ut liquido claresceret omnibus quod Dei gratia ad id electus esset. Paucis uero interpositis diebus cum magis ac magis semetipsum erigeret in Dei famulatum, beatus pontifex agens gratias Deo ad presbyteratus culmen eum euexit.

X. Sublimatus autem in huius apicem honoris, enarrari non potest quanto uirtutum culmine excreuit. Iam uero magistri moribus informatus et exercitate conuersationis usu roboratus, conuenticula  urbana fastidiens se ad remotiora loca contulit in locis desertis secus fluenta Sambre. Quo in loco solitudinis cum signis et miraculis et pie conuersationis studiis pollere uideretur, multi illic ab eo ad seruitium summi Conditoris sunt congregati. Ad euacuandam igitur prioris uite maculam, in locis que sibi ad refugium et receptaculum latronum parauerat, monasteria construxit, statuens ministros in exsecutione ecclesiastice institutionis; et quos ante socios habuerat criminum, postmodum fecit cooperatores diuinorum mysteriorum. Que, si quis uite eius seriem textumque conuersationis diligentius inspexerit, facile inueniet, presertim cum monasteriales habitationes quas ipse construxit, presentibus potius appareant quam nostro sermone explicentur.  Nam, ut de reliquis sileam que fortasse non beneuolis auditoribus fastidio sint, apud Laubias exstruxit monasterium in honore B. Petri apostoli. Quod cernentibus quidem ad iudicium egregii laboris sufficere potest; quod etiam regiis ditauit muneribus, ac uillarum [et] familie eque repleuit copia. Cui quidquid priorum regum munificentia passim per Francorum acquisiuit regna delegauit, ne fratrum congregatio ibidem seruiens egeret his que monachis feruntur esse congrua. Quo in loco regende ecclesie beatum Ursmarum prefecit, uirum moribus ornatum, signis et miraculis coruscum; cuius dotem meritorum uite ipsius libellus editus insinuat. In presentis autem exempli negotio, quis non similem Ioanni arbitraretur Autbertum, dum ille ex latrone  tutum Ecclesie prouisorem, iste ex eque latrone, et ex impio raptore, uerum fecit Domini sacerdotem? Sed nobis ista interim replicantibus pensanda occurrit immensa pietas Conditoris, qui post lapsum peccatores ad innocentiam uenire donauit. Item ex illius sententia maxillam Leuiathan, armilla diuinitatis sue perforatam, et credimus et gaudemus, dum uiro huic semel in fauces eius lapso et euadendi aditum aperuit, et, ne ulterius relaberetur, custodiuit.

XI. Athenis uero urbe Grecorum nobilissima, adolescens quidam inclytis ortus natalibus, studiisque litterarum exercitatus, sed et fidei moribus adornatus, ex inspiratione superni amoris, patriam parentesque deserere cursumque longe peregrinationis  meditabatur assumere, quatenus impensis temporalis exsilii mercaretur eterne portionem hereditatis. Igitur Romam ueniens, oratoria apostolorum orationis gratia lustrando aliquantulum temporis expleuit. Qui, nocte quadam, lassescentibus ex itinere artubus, in somnum resolutus, diuine iussionis uoce monetur occiduos Galliarum fines expetere, pagumque Hagnon penetrans, congruum sue habitationis locum querere, ubi, oratorio constructo, uocationis sue tempus exspectaret. Sciens ergo diuinam prouidentiam sibi semper affuturam, laboriosi cursus non paueret iniuriam donec ad locum perueniret, ubi inueniret qui sibi peregrinationis portum indulgeret, et rerum adiumenta prestaret.  Qua uoce diuina beatum portendi Authertum sequentia indicant. Sed iussionem Domini explere desiderans uir Dei Gislenus , regionibus diuersis, insulis et urbibus peragratis, prospero cursu tandem peruenit ad locum qui tunc temporis ab incolis Ursdungus dicebatur, ex consuetudine uidelicet urse parturientis; nunc uero Cella uocatur. Qui locus distat tricenis fere millibus ab urbe Cameracensi; in qua ipse ex diuino oraculo sanctum pontificem super gregem Christi cura peruigili audierat insudare. At ille noxiis auulsis arboribus, basilicam in honore apostolorum cepit edificare, et studiis bonorum se operum exercitare. Disseminante uero diabolo zelum inuidie per corda malorum, auditum est aliquos, ut est mos adulantium,  sancto episcopo suasisse ne sineret illum pseudodoctorem in finibus suis ad iniuriam sui honoris manere, ut qui ad seducendas mentes simplicium, urbana sapientium conuenticula uitans, in has solitudines conuenisset. Sed uir Domini aduertens suggestionem inuidia potius quam ratione compositam: »Non est, inquit, nostrum, hominem indiscussum iudicare, neque omni spiritui credere, donec probetur si ex Deo sit.«

XII. Mittitur itaque nuntius qui hominem ad conspectum pontificis accersire debeat, hoc interim proposito ne uir Dei ex conuentu quouis iniurie motu contristaretur. Euocatus autem beatus Gislenus cepit Deo gratias agere quod se per suum pontificem superna gratia uisitasset. Perueniens itaque  ad urbem, sancto presentatur episcopo; quem ille, ut flagrabat caritatis dulcedine, sic affatus: »Dic, inquit, nobis, frater carissime, cuias es, cuiusue dignitatis?« Cui ille respondens: »Grecus, inquit, natione, Christianus uero dignitate, Athenis uero ortus, Christi baptismate renatus. Ita Romam adiens, per Dei preceptum hanc perueni in patriam, super flumen Hagnam, in loco qui dicitur Ursdungus; operor manibus, edificare gestiens Deo oratorium. Desiderabam equidem tuam expetere sanctitatem, petiturus licentiam agendi que sunt cepta, sed preuenit gratia tua, que nos accersiuit.« Intuitus autem almus episcopus uiri sermones, nichilque reprehensionis deprehendens, dilexit eum; sicque per  aliquot dies gratia hospitalitatis retentum, et corporalis alimonie subsidio, et sacro spiritualis uite colloquio satiauit. Dehinc benedictionis sue munere donatum, acceptaque regrediendi licentia, eum uenerabilis Pater hortatur perficere studiose que ceperat, seque, peractis que congruerent, oratorium sue auctoritatis benedictione consecraturum promisit. Qua episcopi promissione letus, operi ardentius instabat, animaduertens iam ex rerum euentu se illum inuenisse quem ad ministerium socialis laboris diuinitus audierat sibi promissum. Expletis uero pro modulo suo que monasticis usibus congruebant, uir Dei uenerandum talibus uerbis interpellat episcopum: »Tempus adest, Pater, quo seruo suo dominus pontifex promisse benedictionis munus exsoluere  debeat.« Gaudens igitur uenerabilis Pater bonis uiri studiis, accersito secum beato ac uenerabili Dei cultore Amando, cum magna circumfuse plebis exsultatione monasterium ad laudem Domini et honorem apostolorum Petri et Pauli consecrauit.

XIII. Sed et illud pretereundum non estimo quod, cum superni spiritus, in rebus humana sollicitudine administrandis, paucis, et illis purioris uite munditia predites, non nisi per uisiones aut obscura mystice uisionis enigmata se uideri permittant, beatum Autbertum angelos corporalibus oculis sepe uidisse multi audierunt. Quod mirum prudentibus uideri non debet, cum internus mentis intuitus corporei aspectus lumen ad spiritualia cernenda accenderet quem ab infimis rebus uirtus continentie clauserat.  Rerum quidem necessitas exigebat ut uenerabilis Pater canonicos suos, qui Atrebati in Beate Marie monasterio famulabantur, uisitaturus adire deberet. Qui locus olim et ambitu murorum et frequentia ciuium celeberrimus fuerat, sed, gentium infestatione a prisco statu deformatus, crebris ruinis hucusque consistit. Ubi cum de rebus Ecclesie satis ad tempus tractasset, quadam nocte, ut illi erat semper moris, fratribus adhuc quiescentibus, surgens ad nocturne orationis tempus, usque in lucis crepusculum continuauit. Necdum uero cursum orationis expleuerat, cum se foras, quasi pro refocillandis aliquo releuamine artubus, suspensa interim oratione contulit, et stans in menibus cepit pie meditationis motibus pulsari quamobrem uedastus, tantorum  spatio annorum uilis sepulcri cespite clausus, debito honore careret, quem iam supernorum ciuium consortio exsultantem celestis Hierusalem, ceu gemmam uirtutum fulgorem micantem, adsciuisset. Etenim, a die depositionis eius usque ad tempus beati Autberti, sex fuere episcopi quibus ipse septimus ad pontificii culmen successit, cum tot labentibus annis gemma Dei pretiosa subterraneo adhuc specu claudebatur, cuius sepulcrum haud longe a dextro cornu altaris Beate Marie distabat; cum uero tot egregios Christi confessores illis fuisse temporibus audiamus, meritis sublimes, uirtutibus illustres, minimis in rebus sollicitiores, procul dubio manifestum est non eorum ignauia negligentius iacere tantum thesaurum,  sed diuino iudicio et uoluntate beati uedasti hoc exsequendi muneris ministerium beato Autberto reseruatum. Cepit igitur anima estuare quonam transferri sanctus confessor debuisset, reputans secum incongruum fore duo luminaria magna angusta unius domus sede cohiberi: uidelicet ne, ubi preclara Dei Genitricis memoria primatum nominis tenebat, tanti Patris gloria obscurior uideretur; cum repente, aurora rubente, orientem uersus intendens, uidet eminus trans fluuiolum qui Trientio uocatur, uirum splendidum, uirgam in manu tenentem, basilice locum metiri; ceu quondam Ezechiel, secus fluenta Babylonis corpore positus, in spiritu uenit ad terram Isrel, ubi in uisionibus Dei templum Domini manu hominis uidit metiri. Quod ille cernens,  reuelante spiritu, uisionem cognouit angelicam. Intellexit igitur uir Dei beatum uedastum illuc, annuente Christo, transferendum.

XIu. Beatus igitur pontifex, tali reuelatione certior factus, beatum Audomarum, qui ea tempestate Taruanensis urbis gregem cura peruigili regebat, ad tam solemne translationis officium inuitandum estimauit. Qui, licet senio pressus et amissione luminum debilior factus, imbecillioris tamen corporis tantum non formidabat laborem, quantum beati Autberti mandato satisfacere gaudebat. Difficultatem igitur corporis superabat caritas mentis, Christoque gressus regente, deuotus ad uenerandum peruenit episcopum. At ille cum quid animo gereret, et quid sibi diuinitus esset ostensum referret, congratulabatur  uisioni, et se fraterne sedulitatis studio obedienter accinxit. Iam uero estimari non potest quanta confluentis populi turba eo die ad eum locum conuenerit, clerus uidelicet et utriusque sexus non ignobile uulgus. Parato igitur feretro et omnibus que necessaria uidebantur, detecto sepulcro, et imposita antiphona, cum magna reuerentia sanctum thesaurum sustulerunt, paratisque crucibus, et cereis et omnigenis solemnis pompe ornatibus, cum magna plebis exsultatione sanctum corpus ad locum destinatum transferre ceperunt. Transeuntes autem predictum fluuiolum, cum iam sub urbanos fines contingerent, et beatus Audomarus sancti Autberti uestigia pedetentim prosequeretur, statim superne operationis in se agnouit uirtutem, ut ei aperte daretur  intelligi quanti essent meriti, et is qui portabatur, et is qui portando sequebatur. Nam, depulsa longe cecitatis nocte, statim oculorum lumen recipit, in loco uidelicet ubi in memoriam beati Autberti ecclesia constructa a presentibus adhuc cernitur in testimonium presentis miraculi. Sed quia uenerandus uir Audomarus parui-pendebat lumen carnalium oculorum, qui lumen certe ciuium desiderabat supernorum, illico precibus eamdem quam ultroneus ferebat rursus impetrauit cecitatem. Qua exhibitione miraculi non latet uirtus operantis, sed superest querere meritum optate uirtutis. uerum subtilius speculantibus dubium esse non potest quia, pretereuntibus meritis sancti uedasti, fides ut efficeretur obtinuit beati Autberti. Stupentibus autem  qui aderant uario euentu miraculi, beatum corpus ad locum ab angelo designatum honorifice transtulerunt. Quo in loco uenerabilis episcopus monasterium construxit, et ex rebus sui episcopii in usum famulantium pro rerum opportunitate donauit, ubi, iuxta congruam rerum facultatem, fratres in obsequia diuini cultus deputauit. De obitu uero, quo tempore sancta B. Autberti anima, carne soluta, supernam Hierusalem petiit, certum quid ad nostram notitiam non peruenit, nonnullis obsistentibus causis que etiam maximam uirtutum eius partem a nostra memoria sustulerunt. Fuit autem sanctum corpus eius tumulatum in ecclesia Beati Petri, que extra muros ciuitatis tunc erat, nunc uero intra menia eius est. In qua requieuit usque ad tempus Dodilonis episcopi,  qui ei decimus quartus in episcopatu successit. Hic, cum Nortmanni Galliam depopulati essent, cum magna diligentia sanctum corpus in ecclesiam Beate Marie transtulit, ubi honorifice collocatum multo tempore quieuit.

Xu. Porro Otho imperator, Henrici regis filius, a Fulberto Cameracensi episcopo dari sibi petiit corpora sanctorum presulum Autberti et Gaugerici. Ille uero, quibusdam in consilio adhibitis, Theoderici Cameracensis episcopi et alterius sacerdotis corpora ei dedit, quibusdam adiunctis e corpore sancti Autberti articulis; prudenter id quidem, ne ciuitas Cameracensis suis patronis orbaretur. Letus igitur imperator preclaras reliquias in monasterio quod ipse Magdeburgi construxit reponendas curauit.  Porro autem fama Germaniam omnem occuparat sanctos Autbertum et Gaugericum e Galliis in Saxoniam translatos. Sed secus ipsa res habet; nostris enim temporibus Herluinus presul Cameracensis, diligenter perscrutatus, beati Gaugerici corpus maxima ex parte reperit. Eius autem successor Gerardus monasterium in quo sanctus Autbertus quiescit, ab Herluino amplificatum, in memoriam sancti Pauli solemniter consecrauit, sacrumque beati Autberti corpus suis sedibus restituit, anno Christi decimo supra millesimum. Qui locus haud procul abest ab ecclesia sanctissime matris Dei, et perpetue uirginis Marie; in eoque recta fide petentibus, beato Autberto intercedente, beneficia diuina prestantur.




APPENDIX AD OPERA S. FULBERTI.





DIPLOMATA NONNULLA Ex chartulario abbatie S. Petri Carnotensis excerpta. 



I De uiuiano Willelmi pro cuiusdam serui sui interfectione seruituti addicto.


Notum esse uolumus tam presentibus quam futuris, ego Arnulfus abbas, et omnis Sancti Petri Carnotensis cenobii mihi a Deo commissa congregatio, quod uiuianum nostrum collibertum, cum uxore sua, omnemque pecuniam eius subiungamus seruituti Willelmi militis, pro interfectione furtiua cuiusdam sui serui, quem ipse et uxor sua latenter interfecerunt, et eo tenore eos dimittimus ne occidantur pro hoc scelere. Filios uero quos nunc habent, ad nostros retinemus usus; quos autem genuerint posthac, eius seruituti, pro hoc nefario pertitulato, dimittimus.

 Signum Arnulfi abbatis +.



II. De alodo Calidi Montis. 

In nomine sancte et indiuidue Trinitatis, Patris, et Filii, et Spiritus sancti.

Catholice uereque matris Ecclesie populis in Christicolis laus semper uiget uigeatque perenne. Hoc autem dignissimum iustum quoque exstat, quoniam est mater nostra, Christi uero Domini nostri sponsa, quam acquisiuit suo cruore pretioso; in ea enim renascimur per baptismatis lauacrum, ac in ea resurgimus a morte anime per penitentie luctum, et post uite terminum nostra tumulantur cadauera in eius atrium. Hanc Christus supra fidem  quam confessus est fidelissimus Petrus fundauit, dum Domino dixit: Tu es Christus, Filius Dei uiui . Fundamentum enim aliud nemo potest ponere, preter id quod positum est, quod est Christus iehsu . Sunt uero beati qui catholice uiuendo habitant ibi, ut Dauid cecinit: Beati qui habitant in domo tua, Domine; in secula seculorum laudabunt te . His aliisque quampluribus sanctorum dictis ac sacre Scripture mysteriis edocta et admonita, ego Hildegardis, uicecomitissa Castridunis, do Sanctissimo Petro Carnotensis cenobii alodium meum de Bellomonte, cum terris cultis et incultis, et siluis, piscatoriisque ibidem pertinentibus, assentiente et annuente filio meo Hugone, archiepiscopo Turonum,  uidelicet eo tempore quo post exitum meum sepeliar in claustrum monachorum, ut semper transeuntes super meum tumulum orent pro me iugiter. Hoc uiderunt et annuerunt Castridunenses proceres, qui sunt scripti subter. Si quis uero ex progenie mea aut alius inuasor, stimulis uel sagittis exagitatus diabolicis, uim fecerit monachis, et eleemosynam quam Sancto Petro dedi quocunque modo abstulerit, damnatione damnatus perpetua pereat cum Dathan, et Abiron, et Anna et Caipha; auctoritateque filii mei archipresulis Hugonis anathematizatus permaneat.

Hugo, archipresul; Gautfridi, nepotis eius; Huberti; Godeschalci, filii eius; Huberti, thesaurarii Cenomanensis; Radulphi, legis docti; Fulcaldi; Gathonis;  Odonis Brunelli; Huberti Brunelli; Helgaudi, filii archiepiscopi; Helgaudi nigri; Gradulfi; Firmati canonici; Frederici; Hugonis uicarii; Bernardi de Buslo; Iunanigni, iussu archiepiscopi, has litteras fecit.



III. De ecclesia de Rescolio date Sancto Petro a comite Richardo. 

Uniuersorum conditor Deus mirabilis est in suis operibus, dum ex aliis alia, ex minoribus scilicet portat  maiora. Cuius rei sinceram considerationem intus faciendo, et in hoc ipsi grates debemus non minimas, et in illo, corde, uoce, opere, quam maximas, quod non solum, ut prelibauimus, ex temporalibus fouet perpetua, uerum etiam ea rationabiliter  dispensando misericorditer prouehit ad eterna. Ad huius itaque perfecti et tam optabilis gaudii fidem formandam, inter cetera que mortalibus spem sancte eternitatis ingerunt, ipsa ait ueritas per semetipsam: Facite uobis amicos de mammona iniquitatis, ut, cum defeceritis, recipiant uos in eterna tabernacula . Quod dono sentiens eius, eiusdem nutu, Nortmannorum comes ego Richardus, inter cetera que, eo inspirante, ei ex suo reddidi, quamdam ecclesiam in ipsius nomine monachis Sancti Petri Carnotensis cenobii dedi, que in Ebroicensi comitatu est sita, in uilla que est ex nomine Rescolium dicta; hoc autem huius rei gratia credidi istis apicibus, ut dapsilibus in exemplum, et testimonium sit rapacibus. Quod si quis contradictionem  dationi fecerit suprascripte, quandiu in hac permanserit intentione, humana et diuina multetur maledictione.

S. Richardi comitis. S. Rodberti archipresulis. S. Richardi comitis frater archipresul Rothomagensis. S. Gunnoridis comitisse. S. Richardi, filii comitis. S. Rodberti, filii comitis. S. Unfridi.

Supradictus uiculus, a rebus colligendis, Rescolius olim quidem dicebatur; ibi enim res fisci colligebantur uel congregabantur. In quo, non longe ab Aua flumine, propter quemdam fontem, quedam ecclesiola lignea sita erat in honore sancti Remigii. Defluente uero tempore, et uiculus cum ecclesia bellis assiduis ad nichilum pene deducitur, et tunc, annuente comite Richardo, parochia ipsa unita est  Sancti Georgii parochie, cuius ecclesia non longe aberat, et altare Sancti Remigii in ala istius ecclesie a monachis translatum est, ubi permansit donec moderno tempore a monacho nomine Huberto cemento et lapide est edificata [al., donec a modernis monachis maior cemento et lapide est edificata].



Iu. De ecclesia Wadoniscurtis data Sancto Petro a Raienario. 

In nomine sancte et indiuidue Trinitatis. Ego Richardus, Nortmannorum dux, notum uolo esse tam presentibus quam futuris, quia adiit presentiam meam fidelis meus, nomine Raienarius, cum consensu sue coniugis, Wandelburgis uocabulo, humiliter  petens ut, pro remedio anime mee, ecclesiam in comitatu Ebroico, cui nomen est Wadoniscurtis, seu pro filii sui anima, cuius uocabulum fuit Rodbertus, uel pro abolendis suis peccatis, monachis Sancti Petri cenobii Carnotensis concederem. Qui, iustam petitionem tanti uiri considerans assensum prebui, insuper sanciens ut, ab hodie in subsequenti generatione, nullus suorum, uel quorumlibet aliorum, ius dominationis seu uiolentiam cuiuslibet irruptionis, [contra] huius firmitudinis nostre compactionem, temeraria procacitate, irrogare conetur. Ut autem hec cartula in Dei nomine firmiori innitatur uigore, manu propria subscripsi, fidelibus quoque meis ad corroborandum tradidi.

S. Richardi comitis. S. Rodberti archiepiscopi.  S. Herberti episcopi. S. Theoderici abbatis. S. Rodberti clerici. S. Raienarii, qui hanc donationem fecit. S. Hunfredi de Wetulabus.

Utrum illius temporis monachi possederint uel habuerint prefatam ecclesiam penitus ignoro; nam neque eam habuisse ab antiquis monachis audiui, neque a modernis mentionem aliquam fieri nunquam  audiui.



u. De alodo Selusellarum dato a Gausfrido et Ioscelino filio. 

Quoniam permanet scriptum atque sancitum in decretis ueterum, si quis nobilium laicorum aliquam  ecclesiam, uel aliquod monasterium de propriis hereditatibus honorauerit, uel donationem fecerit, nullatenus nec a filio, nec ab aliquo successore repetere, idcirco ego Ioscelinus, Gausfridi filius, notum esse cupio omnibus tam presentibus quam futuris, qualiter et qua ratione pro his que a patre meo dimissa sunt atque tradita Sancto Petro Carnotensis cenobii, post mortem ipsius, adierim domnum abbatem Maienardum et omnem ipsius loci congregationem. Pater siquidem meus Gausfridus, ob remedium suorum peccaminum, alodum, nomine Exclusellas, in comitatu Dorcasino, Sancto Petro delegauit, super fluuium Andure, me puero et matre uiuente. Ego autem ipsum alodum expetii, non ideo ut uelim retrahere ab ipso uenerabili loco cui  est traditus, nec ut aliqua fraude possideam; sed eo tenore et tali conuentione ut, quandiu uixero, XII solidos in censum persoluam, statuto termino, debitumque seruitium persoluam; nec unquam mihi liceat nec uendere, nec tradere alicui, nec filio, nec alicui meorum propinquorum; sed semper, dum flatum emisero, in mea manu meoque dominio habeatur. Post finem uero mee uite, ut maior memoria sit patris, et partem ualeam habere in ipsius benefacto, non modo illud quod pater donauit, quod nunc teneo, dono domni abbatis Maienardi et aliorum seniorum, sed omnia cum his que in ipso sunt, scilicet molendinis, terris cultis et incultis, pratis, siluis, ad eumdem locum a quo accepi, deueniant in usus seruorum Christi. Ut autem absque calumnia  ulla uel contradictione hoc fiat, litteris mandare studui; ob hoc maxime ne aliquis, mihi fuerit , sibi uindicet. Seniori quoque meo Odoni, comiti inclyto, proceribusque suis trado corroborandum, ut sequens in euum firmum et inconuulsum permaneat quod insertum est. S. Odonis comitis, S. Berte, matris sue. S. Agnetis, filie ipsius. S. Walterii comitis. S. Gausfredi militis. S. Heruei uicecomitis. S. Rodulfi. S. Gausberti, S. Alberti. S. Wasulini. S. Sulii. S. Ioscelini, qui hanc chartulam firmari instituit. S. Gausfridi, militis sui.



uI. De Guerpo Ursiuillaris ecclesie. 

Sub eterno regimine summoque sacerdotio  Christi, meo tempore, ego Odolricus, Aurelianorum episcopus, notum fieri uolo contemporalibus atque successoribus meis modum et finem cause que in hac chartula scripta est. Monachi Sancti Petri Carnotensis cenobii possidebant, ex longo tempore, quamdam ecclesiam in pago Dunensi in loco qui dicitur Ursiuillaris. Quidam uero casatus noster. nomine Hilduinus, cum suis propinquis intendebat eis calumniam de ipsa ecclesia, dicens eam ad casamentum nostrum et ad suum beneficium pertinere. Addebat etiam temporibus antecessorum meorum se satis agitasse calumniam istam, sed iustitiam minime consequi potuisse. Conuenimus ergo domnum Fulbertum, episcopum Carnotensem, et Arnulfum,  Sancti Petri abbatem, ut de ista causa darent nobis audientie locum; quod et fecerunt semel in eadem uilla que dicitur Ursiuillaris, et iterum in uilla que dicitur Castanetas. Discussa itaque ex utraque parte controuersia, inuenimus partem monachorum ita scriptura et testibus et longa uestitura suffultam, ut nulla Christianorum lege posset supradicta ecclesia ab eorum possessione auferri. Unde, contra ius atque nefas contendere nolentes, ego uidelicet Odolricus episcopus, et frater meus Isembardus, et predictus Hilduinus cum filiis et ceteris propinquis suis, ex toto gurpiuimus inceptam calumniam monachis Sancti Petri, annuentes ut solide et quiete possideant ecclesiam suam Ursiuillaris in perpetuum, sicut iustum esse comperimus. Interdixi etiam episcopali auctoritate mihi a Deo tradita ne quis successorum  nostrorum oredictos monachos Sancti Petri per  huiusmodi sacrilegam calumniam ulterius inquietet. Quod si pertinaciter odiose calumnie inherere maluerit, illo quo Deus iratus incorrigibiles damnat anathemate feriatur. Fiat fiat. Nos uero, qui calumniam supradictam gurpiuimus, nomina nostra nostrorumque fidelium qui presentes aderant, in presenti chartula, memorie causa, fecimus adnotari.

S. Odolrici, Aurelianensis episcopi. S. Fulberti Carnotensis episcopi. S. Alberti abbatis. S. Isenbardi laici. S. Erfredi clerici. S. Salonis clerici. S. Bouonis, decani Sancti Martini Turonensis. S. Tescelini clerici. S. Tedoini clerici. S. Alberici. S. Hilduini laici, S. Hilduini fili eius. S. Odolrici filii eius. S. Pontelini nepotis eius. S. Godefridi laici. S. Adroldi uicecomitis. S. Friderici fr. laici. S. Hugonis Radordi.  S. Gualoi laici.





LAUS uITAE MONASTICAE.



 Felix grex hominum, qui, Christi dogma sequentes,
   Contemptis opibus, nil proprium retinent;
Unius arbitrio quos regula sancta cercet,
   Quorum quisque suo nil agit ex libito.
Cor quibus est unum, quibus indiscreta uoluntas,
    Par cunctis habitus et cibus est similis.
Sic tamen ut capiat quo quisque uidetur egere,
   Aetas ut fragilis debilitasue iubet.
Luxus abest omnis, peccandi rara facultas,
   Cuncti cunctorum cum timeant oculos.
Lex communis habet uisas mox prodere culpas,
   Ut nascens uitium pena sequens resecet.
Desidiam fugiunt, labor utilis occupat omnes.
   Noxia torpentes ne subeant animos.
Confusum nichil est, ubi fiunt ordine cuncta,
   Curatur totum, negligiturque nichil.
Nec solum uita, sed constat et ordo loquendi:
   Dispensant eque maxima cum minimis,
Non nisi prescripto quisquam loquiturue siletue,
   Stat, sedet, incedit ordine quisque suo.
 Ecclesie limen noctesque diesque frequentant,
   Et sanctis precibus seque suosque iuuant.
Quid moror, et uerbis euoluere singula tento?
   Quidquid agunt, opus est corporis aut anime.
Quid quod sic habitant, ut sit sacer ipse domorum
   Et situs et numerus, sufficiensque sibi?
Quadratam speciem structura domestica prefert.
   Atria bis binis inclyta porticibus.
Que, tribus incluse domibus, quas corporis usus
   Postulat, et quarta, que domus est Domini,
 Discursum monachis, uitam dant, et stationem;
   Qua uelut in caulis contineantur oues.
Quarum prima domus seruat potumque cibumque,
   Ex quibus hos reficit iuncta secunda domus.
Tertia membra fouet uexata labore diurno,
    Quarta Dei laudes assidue resonat.
Plurima pretereo simili condigna relatu,
   Sed breuiter dicam, nil superest, uel abest.
Hos igitur proceres, hunc dignum laude senatum,
   Exiguum specie, moribus eximium,
Comparo formicis, quarum studiosa laborum
   Turmula conuectat corpore maius onus.
Que ne non possint communem ducere uitam,
   Isdem sub laribus horrea parua locant.
Comparo diuinis apibus, que corpore paruo
   Ingentes animas egregiasque gerunt:
Hexagonis cellis que mella liquentia condunt,
   Utile mirificum que fabricantur opus.
Que disciplinam, que iura domestica seruant.
   Quasque simul reficit ingeniosa domus.
 Comparo sideribus, quibus aula superna refulget,
   Aera que furuum noctibus irradiant.
Que semel impositam seruant per secula legem,
   Que solitos cursus et numeros peragunt.
Comparo gyranti solemniter omnia celo:
   Insuper angelicis comparo spiritibus,
Qui semper SANCTUS triplicata uoce resultant,
   In terris monachi quod modulantur idem.
Sic Cherubin celo, monachi tellure manentes,
   Unum dant uni seruitum Domino.




INTRA ANNUM MXXIX MXXXIu.
GUIDO ARETINUS ABBAS S. CRUCIS AuELLANAE





NOTITIA HISTORICA


 Guido Aretinus, monachus ord. S. Benedicti ac deinde abbas S. Crucis Auellane in diecesi Calliensi prope Aretium, a Benedicto uIII pontifice qui an. 1024, obiit accersitus Romam  , ipsi atque successori eius Ioanni XIX  probauit preclarum in musica studium suum: In hoc, Sigeberto iudice  , prioribus preferendus, quod ignotos cantus etiam pueri et puelle facilius discant uel doceantur per eius regulam, quam per uocem magistri aut per usum alicuius instrumenti, dummodo sex litteris uel syllabis  modulatim appositis ad sex uoces  quas solas regulariter musica recipit; hisque uocibus per flexuras digitorum leue manus distinctis, per integrum diapason se oculis et auribus ingerunt intente et remisse eleuationes uel depositiones earumdem uocum. Hic ad Theobaldum  siue Theodaldum potius, episcopum, ab anno 1014 ad 1037, Aretinum  scripsit Micrologum siue libros duos de musica, quorum prior prosa constat, alter carmine partim hexametro partim trochaico rhythmico  . Epistolam dedicatoriam ad Theodaldum edidit Baronius ad annum 1022, n. XXIII. Meminit et Domnizo lib. I De uita Mathildis ducatricis cap. 5, apud Leibnitium tom. I scriptor. Brunsuic., pag. 641. Libri ipsi Guidonis, quanquam in pluribus bibliothecis msti, necdum lucem uiderunt quod sciam. Semel citatur eius Micrologus a M. Meibomio ad Gaudentium pag. 37. uir clarissimus Bernardus Pez. tom. III  Anecdotor., parte III, pag. 618, in bibliotheca Burensi exstare testatur breue Guidonis scriptum De mensura monochordi, quod incipit: Cum primum a G ad finem, nouem passibus monochordum partiris, primus passus terminabitur in A, etc. Guido ipse in Epistola ad Michelem monachum, quam laudatus Baronius ad annum 1022, n. XXI, uulgauit, memorat Antiphonarium suum prefixis regulis recensitum, quod uelut quoddam prodigium reuoluit Benedictus uIII. Ceterum, exceptis notis musicis, nichil Guidonem preter ueterum auctoritatem immutauisse, uel musicam eorum instructiorem reddidisse disputat Marcus Meibomius ad Aristidem Quintilianum p. 240, et ad Euclidem pag. 51. Contra illorum etiam sententiam, qui eo argumento cantum Guidonianum  instructiorem esse antiquo contendunt, quod, cum ueterum systemata, Aristoxeni tredecim, aliorum post eum quindecim tantum continuerint sonos, Guido senariam maiorem addiderit, ita ut uiginti nunc sonos habeamus. Isaacus uossius, De uiribus rhythmi, pag. 91, notat Guidonem in concinnanda sua scala secutum esse harparum et organorum sui temporis exemplum: illa enim uiginti, inquit, ut plurimum instructa tibiis habuisse systemata, docet scriptor aliquot seculis Guidone uetustior: Porro numerositas neruorum uel fistularum, ut puta uiginti unius aut plurium, non idcirco apponitur quod soni  ultra quindecim aut forte sexdecim protendantur, sed ipsi iidem qui sunt inferius repetuntur, et hoc pro uariete modorum. Ac sane 28 siue tonos musicis frequentatos iam describit Nicomachus, lib. II Manualis harmonici, pag. 39. Sicut autem Guido per syllabas ut, re, mi, etc., ita ueteres Aegyptii per septem uocales exprimere totidem sonos consueuerunt, ut ex Demetrii libro § 17, edit. Oxon. Isaacus uossius docet, atque eumdem in modum Gregorius Magnus primis ad hoc usus est septem litteris alphabeti, quibus decursis siue ascendens cantus siue descendens redit ad octauam et et iisdem obloquitur numeris septem discrimina uocum.

Huic Guidoni Trithemius, cap. 318, tribuit librum  De corpore et sanguine Domini aduersus Berengarium, eumdemque respiciens fortasse anonymus Mellicensis, cap. 80, Guidonem, fide ac scientia incomparabilem  appellat. Gerb. Ioan. uossius etiam, pag. 95 De scientiis mathematicis, ait musicum Guidonem esse qui ex monacho cenobii Hectonis siue S. Leufredi siue Lodifredi apud Ebroicenses Nortmannos, factus sit archiepiscopus Auersanus, atque Ecclesie Romane cardinalis. Sed illum Guidonem siue Guimundum, qui contra Berengarium scripsit, recte a Guidone Aretino distinguit, preter anonymum Mellicensem c. 102, idem Trithemius, cap. 122, et II, 80 De illustr. Benedictinis; neque tempus patitur cum Guidone Aretino eumdem fuisse archiepiscopum Auersanum, superstitem adhuc an. 1090.

Similiter cauendus lapsus Posseuini, qui Micrologum Guidonis musicum confundit cum Micrologo de ecclesiasticis obseruationibus seu de missa rite celebranda,  ut a Pagio ad annum 1022, num. 9, et ab Oudino recte iam notatum.





NOTITIA LITTERARIA.


 1. Dignus omnino est a quo nouam epocham scriptorum de re musica auspicemus, Guido Aretinus, qui, sublata ueterum notarum indigesta serie ac confusione, per lineas et claues, quas uocamus in scala  musica, discendi exsequendique musicam disciplinam mirum in modum eamdem facilitauit. Testatur id ipse in Micrologi sui prologo, tandem adfuisse sibi diuinam gratiam, cum musicam pueris traderet, et Quidam, inquit, eorum imitatione chorde nostrarum notarum usu exercitati, ante unius mensis spatium inuisos et inauditos cantus ita primo intuitu indubitanter cantabant, ut maximum spectaculum plurimis preberetur. Per chordam intelligit lineam illam, quam colore croceo uel rubro distinguere solebat eo loco quo nos nunc clauem C aut F initio linee ponimus inter ceteras a se etiam primum inuentas lineas, de quibus ipse haud immerito dicebat: Musica sine lineis est sicut puteus sine fune.  In ipsa etiam musica harmonica seu polyphonia aliquatenus duritiam diaphonie, ut uocabant, quam in Hucbaldo notauimus, emolliuit Guido, ut in ipso opere musico l. III, c. 1, n. 7, prodidimus.

Mirum adeo haud est quod Guido ad docendam musicam euocaretur. Congruit quoque eius etati quod ad an. 1023, quo Hermannus Bremensis archiepiscopus fuit renuntiatus, legitur apud Leibnizium Scrip. rer. Brunsu., p. 745, in Chronico Slauorum, et iisdem fere uerbis in Chronico Alberti Stadensis ita narratur: Herimannus ergo, parui pendens omnia que in episcopatu inuenit, primo quidem musicum Guidonem Bremam adduxit, cuius industria melodiam et claustralem disciplinam correxit. Quod solum ex eius prospere successit operibus. Ipse  Guido in epistola ad Michelem monachum Pomposianum, p. 43, prolixis finibus exsulatum se dicit; ac mox, persuasum se ut in eo monasterio maneret, a Guidone huius cenobii abbate, uiro nempe illo  sanctissimo, cuius corpus, ut post Hermannum Contractum, scriptorem ceuum, alii passim chroniste perhibent, an. 1047, ante non integrum annum defuncti, plurimis glorificatum miraculis Henricus III imp. de Parmensi, ubi sepultus fuit, ciuitate ad urbem Spiram  transferendum magno secum honore rediens deuexit.

Inde uero quod S. Guido, Pomposianus abbas, Guidoni Aretino persuaserit manere in suo monasterio, auctores Annal. Camaldul. t. II, p. 43, coniiciunt Guidonem Aretinum in suo iuuentutis flore Pomposiani monasterii discipline non fuisse addictum: nec abhorrent ab ea opinione iidem scriptores,  Guidonem nostrum illum ipsum fuisse monasterii Auellani abbatem, qui S. Petrum Damiani ad disciplinam monasticam susceperit, atque forte etiam aliquando, utpote, Domnizonis in uita Mathildis testimonio, monachus nec non eremita beandus, in Camaldulensi eremo recens in patrio solo Aretino fundata latuerit. Ibi an. 1033. Guido frater Petri uenerabilis eremite iussione dictauit, petiit et impetrauit a Theobaldo episcopo Aretino, cui Guido Micrologum dedicauit, donationem que legitur apud Mabillonium t. Iu Annal. O. S. B. p. 389; sed cum, testibus illismet annalistis Camaldulensibus, mihi dum uiuerent amicissimis, etiam in monasterio Auellano rigida illa disciplina fuerit seruata. de Camaldulensi nil statui potest. Addunt in eiusdem  Auellani cenobii refectorio cerni hodieque Guidonis imaginem cum hac epigraphe: Beatus Guido Aretinus inuentor musice: quod elogium non uno titulo eidem posse ascribi, scripta eius que edimus ostendunt.

2. Breui omnino Guidonis nomen in Germania inclaruisse, Bernonis Augiensis abbatis scripta de musica manifestant, in quibus, teste Sigeberto Gemblacensi, de script. eccles. c. 156, eminet hoc quod in arte musica prepollens de regulis symphoniarum et tonorum scripsit, et quod in mensurando monochordo ultra regulam Betii, sed assensu minoris Betio Guidonis, supposuit unum tonum tetrachordo hypaton, et contra usum maiorum in ipso tetrachordo inseruit utiliter synemmenon. Conspicua hec redduntur  ex prologo Bernonis in tonarium ad Piligrinum, Coloniensem archiepiscopum ab an. 1020, iuxta Trithemium in Annal. Hirs. ad h. a., usque ad an. 1034, ad quem Hermannus Contractus eius  mortem ponit, Trithemius uero ad an. 1036, alii denique ad an. 1035 reponunt. Unde rem a Guidone ipso haurire potuit Berno, qui nunquam sua hec inuenta esse dicit, imo de Gamma Greco monochordo addito mentionem faciens, illud a modernis additum esse perhibet non semel eo ipso in prologo seu libro de regulis symphoniarum et tonorum, ut Sigebertus appellat, Mellicensis autem anonymus simpliciter de musica opus prestantissimum, et Trithemius ad annum 1018 Chron. Hirs., insigne uolumen; additque eius librum unum de instrumentis musicis, quem uidere haud licuit. Nisi forte huc pertineant que in codice bibl. Cesar. uindob., qui nuper ex bibliotheca ciuica eo fuit translatus, post prologum seu librum primum regularum uenerabilis  Bern. abbatis in artem musicam, ante tonale interseruntur de mensura fistularum, organistri, ponderatione cymbali, etc.



GUIDONIS ARETINI OPUSCULA DE MUSICA.






MONITUM.

Celebratissimus est Guidonis Micrologus de disciplina artis musice, quem nos ex ms. bibl. San-Blasiane collatum cum duobus San-Emerammensibus, Admontensi, mancis Ottoburano et Casinensi edimus. Sequuntur eiusdem rhythmi et carmen de musice explanatione ex eodem codice San-Blasiano cum iisdem mss. excepto Casinensi collata. Item alie Guidonis regule de ignoto cantu identidem in antiphonarii sui prologum prolate. Deinde ex solo codice San-Blasiano Epilogus de modorum formulis et cantuum qualitatibus in sex diuisus capita. Demum Epistola Guidonis Micheli monacho de ignoto cantu directa. Tandem sequitur ex codice Tegernseensi collato cum Mellicensi Tractatus Guidonis correctorius multorum errorum, qui fiunt in cantu Gregoriano in multis locis, pseudonymus aut certe interpolatus.





MICROLOGUS GUIDONIS DE DISCIPLINA ARTIS MUSICAE.

Gymnasio musas placuit reuocare solutas,
Ut pateant paruis habite uix hactenus altis,
Inuidie telum perimat dilectio cecum.
Dira quidem pestis tulit omnia commoda terris,
Ordine me scripsi primo qui carmina finxi.



EPISTOLA GUIDONIS MONACHI AC MUSICI AD TEUDALDUM EPISCOPUM SUUM  , DE DISCIPLINA ARTIS MUSICAE.


Diuini timoris, totiusque prudentie fulgore clarissimo ac dulcissimo Patri et reuerendissimo domino THEODALDO sacerdotum ac presulum dignissimo, GUIDO, suorum monachorum utinam minimus, quidquid seruus et filius.

Dum solitarie uite saltem modicam exsequi cupio quantitatem, uestre benignitatis dignatio ad sacri uerbi studium meam sibi sociari uoluit paruitatem; non quod desint uestre excellentie multi maximi  spiritales uiri, et uirtutum effectibus abundantissime roborati, et sapientie studiis plenissime adornati, qui et commissam plebem una uobiscum competenter erudiant, et Diuine contemplationi assidue et frequenter inhereant: sed ut mee paruitatis et mentis et corporis imbecillitas miserata uobis uestre pietatis et paternitatis fulciatur munita presidio: ut si quid mihi diuinitus utilitatis accesserit, uestro Deus imputet merito. Qua de re cum de ecclesiasticis utilitatibus ageretur, exercitium musice artis, pro quo fauente Deo non incassum desudasse me memini, uestra iussit auctoritas proferre in publicum: ut sicut Ecclesiam beatissimi Donati episcopi et  martyris, cui Deo auctore iure uicario presidetis, mirabili nimium schemate peregistis, ita eiusdem ministros ecclesie honestissimo decentissimoque quodam priuilegio cunctis pene per orbem clericis spectabiles redderetis. Et reuera satis habet miraculi et optionis, cum uestre Ecclesie etiam pueri in modulandi studio perfectos aliorum usquequaque locorum superent senes, uestrique honoris ac meriti perplurimum cumulabitur celsitudo, cum post priores Patres tanta ac talis Ecclesie per uos studiorum prouenerit claritudo. Itaque quia uestro tam commodo precepto nec uolui contraire, nec ualui, offero solertissime paternitati uestre Musice artis regulas, quanto lucidius et breuius potui, a philosophis explicatas; nec tamen eadem uia ad plenum,  neque eisdem insistendo uestigiis: id solum procurans quod ecclesiastice prosit utilitati, nostrisque subueniat paruulis. Ideo enim hoc studium hactenus latuit occultatum, quia, cum reuera esset arduum, non est a quolibet humiliter explanatum. Quod qua occasione olim aggressus sim, quaue utilitate et intentione, perpaucis absoluam.


Explicit epistola.



INCIPIT PROLOGUS EIUSDEM IN MUSICAM.

Cum me et naturalis conditio et bonorum imitatio communis utilitatis diligentem faceret, cepi inter alia studia musicam tradere pueris. Tandem adfuit mihi diuina gratia, et quidam eorum imitatione chorde, nostrarum notarum usu exercitati, ante  unius mensis spatium inuisos et inauditos cantus ita primo intuitu indubitanter cantabant, ut maximum spectaculum plurimis preberetur; quod tamen qui non potest facere, nescio qua fronte se musicum uel cantorem audeat dicere. Maxime itaque dolui de nostris cantoribus, qui, etsi centum annis in canendi studio perseuerent, nunquam tamen uel minimam antiphonam per se ualent efferre, semper discentes, ut ait Apostolus, et nunquam ad perfectam huius artis scientiam peruenientes. Cupiens itaque tam utile nostrum studium in communem utilitatem expendere, de multis musicis argumentis, que adiutore Deo per uaria tempora conquisiui, quedam, que cantoribus proficere credidi, quanta potui breuitate perstrinxi; que enim de musica ad canendum minus  prosunt, aut si que ex his que dicuntur non ualent intelligi, nec memoratu digna iudicaui; non curans de his si quorumdam animus liuescat inuidia, dum quorumdam proficiat disciplina.


Explicit prologus.



INCIPIUNT CAPITULA  .

    CAPITULUM I. Quid faciat qui se ad disciplinam musice parat?
    CAP. II. Que uel quales sint note, uel quot?
    CAP. III. De dispositione earum in monochordo.
    CAP. Iu. Quibus sex modis sibi inuicem uoces iungantur?
    CAP. u. De diapason, et cur tantum septem sint note?
     CAP. uI. Item de diuisionibus, et interpretatione earum.
    CAP. uII. De affinitate uocum per quatuor modos.
    CAP. uIII. De aliis affinitatibus, et b et [Figure: [Symbol] 1Kb] .
    CAP. IX. Item de similitudine uocum, quarum diapason sola perfecta est.
    CAP. X. Item de modis et falsi meli agnitione et correctione.
    CAP. XI. Que uox, et cur in cantu obtineat principatum?
    CAP. XII. De diuisione quatuor modorum in octo.
    CAP. XIII. De octo modorum agnitione, acumine et grauitate.
    CAP. XIu. Item de tropis et uirtute musice.
    CAP. Xu. De commoda uel componenda modulatione.
     CAP. XuI. De multiplici uarietate sonorum et neumarum.
    CAP. XuII. Quod ad cantum redigitur omne quod dicitur.
    CAP. XuIII. De diaphonia, id est, organi precepto.
    CAP. XIX. Dicte diaphonie per exempla probatio.
    CAP. XX. Quomodo musica ex malleorum sonitu sit inuenta.





CAPUT PRIMUM. Quid faciat qui se ad disciplinam musice artis parat?

Igitur qui nostram disciplinam petit, aliquantos cantus nostris notis descriptos addiscat, in monochordi usu manum exerceat, hasque regulas sepe meditetur, donec, ui et natura uocum cognita, ignotos ut notos cantus suauiter canat. Sed quia uoces,  que huius artis prima sunt fundamenta, in monochordo melius intuemur, quomodo eas ibidem ars naturam imitata discreuit, primitus uideamus.



CAPUT II. Que uel quales sint note, uel quot  ?

Note autem in monochordo he sunt. In primis ponatur . grecum a modernis adiunctum. Sequuntur septem alphabeti littere graues, ideoque maioribus litteris insignite hoc modo. A B C D E F G. Post has he eedem septem littere acute repetuntur, sed minoribus litteris describuntur, in quibus tamen inter a. et [Figure: [Symbol] 1Kb] aliam b. ponimus, quam rotundam facimus; alteram uero quadrauimus. Ita a. b. [Figure: [Symbol] 1Kb] . c. d. e. f. g. Addimus his eisdem litteris, sed uariis  figuris tetrachordum superacutarum, in quo b. similiter duplicamus, ita a [a] b [b] [Figure: [Symbol] 1Kb] [[Figure: [Symbol] 1Kb] ] c [c] d. [d] He littere a multis dicuntur superflue; nos autem maluimus abundare, quam deficere. Fiunt itaque simul omnes XXI. hoc modo A B C D E F G. a b [Figure: [Symbol] 1Kb] c d e f g a [a] b [b] [Figure: [Symbol] 1Kb] [[Figure: [Symbol] 1Kb] ] c [c] d [d] Quarum dispositio cum a doctoribus aut fuisset tacita, aut nimia obscuritate perplexa, adest nunc etiam pueris breuiter ac plenissime explicata.



CAPUT III. De dispositione earum in monochordo.

. itaque in primis affixa ab ea usque ad finem  subiectum chorde spatium per nouem partire, et in termino prime none partis A litteram pone, a qua omnes antiqui fecere principium. Item ab A. ad finem nona collecta parte, eodem modo B. litteram iunge, Post hec ad . reuertens ad finem usque metire per IIII. et in prime partis termino inuenies C. Eademque diuisione per IIII. sicut cum . inuentum est C. simili modo per ordinem cum A. inuenies D; cum B. inuenies E; et cum C. inuenies F; et cum D. inuenies G; et cum E. inuenies A acutum, et cum F. inuenies b. rotundam. Que uero sequuntur, similium et earumdem omnes per ordinem medietates facile colliguntur, ut puta ab B. usque ad finem in medio spatio pone aliam [Figure: [Symbol] 1Kb] Similiterque C. signabit aliam c. et D. aliam d. et E. aliam e. et F. aliam f.  et G. aliam g. et a. aliam a. [a] et b. aliam b. [b] et [Figure: [Symbol] 1Kb] aliam [Figure: [Symbol] 1Kb] . [[Figure: [Symbol] 1Kb] ] et c. aliam c. [c] et d. aliam d. [d] Eodem modo posses in infinitum ita progredi sursum uel deorsum, nisi artis preceptum sua te auctoritate compesceret.

De multiplicibus diuersisque diuisionibus monochordi unam apposui, ut cum a multis ad unam intenderetur, sine scrupulo caperetur. Presertim cum sit tante utilitatis, ut et facile intelligatur, et ut intellecta uix obliuiscatur. Alius diuidendi modus sequitur, qui etsi minus memorie adiungitur, eo tamen monochordum uelociore celeritate componitur, hoc modo: cum primum a . ad finem passus nouem, id est, particulas facies, primus passus terminabitur  in A. secundus uacat: tertius in D. quartus uacat: quintus in a. sextus in d. septimus in a. [a] reliqui uacant. Item cum ab A. usque ad finem nouenis passibus partiris, primus passus terminabitur in B. secundus uacat: tertius in E. quartus uacat: quintus in [Figure: [Symbol] 1Kb] sextus in e. septimus in [Figure: [Symbol] 1Kb] [[Figure: [Symbol] 1Kb] ] reliqui uacant. Item cum a ad finem quaternis diuidis, primus passus terminabitur in C. secundus in G. tertius in g. quartus finit. Ab C. uero ad finem similiter quatuor passuum, primus terminabitur in E. secundus in c. tertius in c. [c] quartus finit. Ab F. uero quaternorum passuum primus terminabitur in b.  rotundum, secundus in f. tertius in c  . A b. uero rotunda quatuor passuum in secundo inuenies [Figure: [Symbol] 1Kb] [[Figure: [Symbol] 1Kb] ] reliqui uacant. Ab a. [a] uero superacuta quatuor passuum, in primo inuenies d. [d] reliqui uacant. Et de dispositionibus hi duo regularum modi sufficiant, quorum superior quidem modus ad memorandum facillimus. Hic uero exstat ad faciendum celerrimus. In sequentibus uero omnes diuisionum modi in breui patebunt.



CAPUT Iu. Quibus sex modis sibi inuicem uoces iungantur.


Dispositis itaque uocibus inter uocem et uocem alias maius spatium cernitur, ut inter . et A. et inter A. et B. alias minus, ut inter B. et C. et reliq. Et maius quidem spatium tonus dicitur: minus uero semitonium, semis uidelicet, id est, non plenus tonus. Item inter aliquam uocem et tertiam a se tum ditonus est, id est, duo toni, ut a C. ad E. tum semiditonus, qui habet tantum tonum et semitonium, ut a D. in F. et reliq. Diatessaron autem est, cum inter duas uoces quocunque modo duo sunt toni, et unum semitonium, ut ab A. ad D. et a B. in E. et reliq. Diapente uero uno tono maior est, cum inter quaslibet uoces tres sunt toni, et  unum semitonium, ut ab A. in E. et a C. in G. et reliq. Habes itaque sex uocum consonantias, id est, tonum, semitonium, ditonum, semiditonum, diatessaron, et diapente. [  Quibus adhuc consonantiis due alie modorum species a nonnullis cantoribus superadduntur, hoc est, diapente cum semitonio: ut ab E. ad c. Itemque diapente cum tono: ut a C. ad a. Adiungitur etiam et diapason. Que quia raro inueniuntur, a nobis minus inter uI. annumerantur. Sed origo quidem diapason que et qualis sit, qui studiosus perscrutatur, in sequentibus reperiet.] In nullo enim cantu aliis modis uox uoci rite coniungitur, uel intendendo, uel remittendo. His adiunguntur septem,  diapason; que quia raro inueniuntur, minus inter alias  annumerantur. Cumque tam paucis clausulis, teste Betio, tota harmonia formetur, utillimum est, alte eas memorie commendare, et donec plene in canendo sentiantur et cognoscantur, ab exercitio nunquam cessare, ut his clausulis ueluti quibusdam clauibus canendi possis peritiam sagaciter faciliusque possidere.



CAPUT u. De diapason et cur tantum septem sint note.

Diapason autem est, in qua diatessaron et diapente iunguntur; cum enim ab A. in D. sit diatessaron, et ab eadem D. in a. acutum sit diapente, ab A. in alteram a. diapason existit: cuius uis est eamdem litteram in utroque habere latere, ut a B. in [Figure: [Symbol] 1Kb] . a. C. in c. a D. in d. et reliq. Sicut enim utraque  uox eadem littera notatur, ita per omnia eiusdem qualitatis, perfectissimeque similitudinis utraque habetur et creditur. Nam sicut finitis septem diebus eosdem repetimus, ut semper primum et octauum eumdem diem dicamus, ita primas et octauas semper uoces eodem charactere figuramus et dicimus, quia eas naturali concordia consonare sentimus, ut D. et d. Utraque enim tono et semitonio, et duobus tonis remittitur, et item tono et semitonio et duobus tonis, intenditur Unde et in canendo duo aut tres, aut plures cantores, prout possibile fuerit, si per hanc speciem differentibus uocibus eamdem  quamlibet symphoniam incipient et decantent, miraberis, te easdem uoces diuersis locis, sed minime diuersas  habere, eumdemque cantum grauem et acutum et superacutum tamen uniuoce resonare hoc modo.  [Figure: [Table] 6Kb]

 Item si eamdem antiphonam partim grauibus partim acutis sonis cantaueris, aut quantumlibet per hanc speciem uariaueris, eadem uocum unitas apparebit. Unde peta uerissime dixit: septem discrimina uocum: quia etsi plures sint uel fiant, non est aliarum adiectio, sed renouatio earumdem et repetitio. Hac nos de causa omnes sonos secundum Betium et antiquos musicos septem litteris figurauimus, cum moderni quidam nimis incaute quatuor tantum signa posuerunt, quintum uidelicet sonum eodem ubique charactere figurantes; cum indubitanter uerum sit, quod quidam soni a suis quintis, ut B. et F. omnino discordent, nullusque sonus cum suo quinto perfecte concordet. Nulla enim uox cum altera preter octauam perfecte concordat.



CAPUT uI. De diuisionibus uocum, et interpretationibus earum.


Ut autem de diuisione monochordi in paucis multa perstringam, semper Diapason duobus ad finem equis currit passibus, Diapente tribus, Diatessaron quatuor, tonus uero nouem, qui quanto sunt passibus numerosiores, tanto sunt spatio breuiores. Alias uero diuisiones preter has quatuor inuenire non poteris. Diapason autem interpretatur de omnibus, siue quod omnes habeat uoces sub se, siue quia antiquitus cithare octo per eam fiebant chordis. In hac quidem specie prima et grauior uox duo habet spatia, acuta uox unum, ut ab A. ad a. Diapente dicitur de quinque; sunt enim in eius spatio  uoces quinque, ut a D. in a. Sed grauis eius uox tria habet spatia, acuta duo. Diatessaron sonat de quatuor; nam et habet quatuor uoces, et grauior  eius uox quatuor habet spatia, acuta uero tria, ut a D. in G. Has tres species symphonias, id est, suaues uocum copulationes memineris esse uocatas, quia in diapason diuerse uoces unum sonant. Diapente uero et Diatessaron diaphonie, id est, organi iura possident, et uoces utcumque similes reddunt. Tonus autem ab intonando, id est, a sonando nomen accepit, qui maiori uoci nouem, minori uero octo passus constituit: semitonium autem et ditonus, etsi uoces in canendo coniungunt, diuisionem tamen nullam in monochordo recipiunt.



CAPUT uII. De modis quatuor et affinitatibus uocum.

Cum autem septem sint uoces, quia, ut diximus, alie, id est, octaue uoces sunt eedem, septenas  sufficit explicare, que diuersorum modorum, et diuersarum sunt qualitatum. Primus modus uocum est, cum uox tono deponitur, et tono et semitonio, et duobus tonis intenditur, ut A. et D. Secundus modus est, cum uox duobus tonis remissa, semitonio et duobus tonis intenditur, ut B. et E. Tertius est modus, qui semitonio et duobus tonis descendit, duobus uero tonis et semitonio ascendit, ut C. et F. Quartus uero tono deponitur, surgit autem per duos tonos et semitonium, ut  G. Et nota, quod se per ordinem sequuntur, ut primus in A. secundus in B. tertius in C. Item primus in D. secundus in E. tertius in F. quartus in G. Itemque nota has uocum affinitates per diatessaron et diapente constructas:  A. enim ad D, et B. ad E, et C. ad F, et D. ad G, a grauibus diatessaron, ab acutis uero diapente coniungitur hoc modo:  [Figure: [Table] 10Kb]



CAPUT uIII. De aliis affinitatibus uocum, et b. et [Figure: [Symbol] 1Kb] .


Si que alie sunt affinitates, eas quoque similiter diatessaron et diapente fecerunt. Nam cum diapason in se diatessaron et diapente habeat, et easdem litteras in utroque latere contineat, semper in medio eius spatio aliqua est littera, que ad utrumque diapason latus ita conuenit, ut cui littere a grauibus diatessaron reddit, eidem in acutis per diapente conueniat, ut in superiori figura notatur, et cui a grauibus diapente contulit, eidem a superioribus diatessaron dabit, ut A. E. a. A. enim et E. in depositione concordant, que utraque duobus tonis semitonioque conficitur. Itemque G. cum ad C. et D. per easdem species resonet, unius depositionem  alteriusque eleuationem sumpsit. Nam et C. et G. duobus tonis pariter et semitonio surgunt, et D. et G. tono et semitonio pariter inflectuntur. b. uero rotundum, quia minus est regulare, quod adiunctum uel molle dicunt, cum F. habet concordiam, et ideo additum est, quia F. cum quarta a se [Figure: [Symbol] 1Kb] . tritono differente nequibat habere concordiam: utramque autem b. [Figure: [Symbol] 1Kb] . in eadem neuma non iungas. In eodem uero cantu maxime b. molli utimur, in quo F. f. amplius continuatur grauis uel acuta, ubi et quamdam confusionem et transformationem uidetur facere, ut G. sonet protum, a. deuterum, cum ipsa b. mollis sonet tritum; unde eius a multis nec mentio facta est. Alterum uero [Figure: [Symbol] 1Kb] . in commune  placuit habere. Quod si ipsam b. mollem uis omnino non habere, neumas, in quibus ipsa est, ita tempera, ut pro F. G. a. et ipsa b. habeas G. a. [Figure: [Symbol] 1Kb] . c. aut si talis est neuma, que post D. E. F. in eleuatione uult duos tonos et semitonium, quod ipsa b. mollis facit, aut que post D. E. F. in depositione uult duos tonos; pro D. E. F. assume a. [Figure: [Symbol] 1Kb] c. que eiusdem sunt modi, et predictas eleuationes et depositiones regulariter habent. Huiusmodi enim eleuationes et depositiones inter D. E. F. et a. [Figure: [Symbol] 1Kb] . c. clare discernens confusionem maxime contrariam tollit.

De similitudine uocum pauca perstrinximus, quia quantum similitudo in diuersis rebus conquiritur, tantum ipsa diuersitas, per quam mens confusa diutius  potuit laborare, minuitur; semper enim adunata diuisis facilius capiuntur. Omnes itaque modi distinctionesque modorum his tribus aptantur uocibus C. D. E. Distinctiones autem dico eas que a plerisque differentie uocantur, hoc est, seculorum amen. Differentia autem idcirco dicitur, eo quod discernat seu separet plagas ab autentis; ceterum abusiue dicitur. Ergo omnes uoces alie cum his aliquam habent concordiam, seu in depositione seu in eleuatione; nulle uero in utroque se exhibent similes cum aliis, nisi in diapason. Sed horum similitudinem omnium in hac figura, quam subiecimus, quisquis requisierit, reperire poterit  [Figure: [Table] 10Kb]



CAPUT IX. De similitudine uocum in cantu, quarum diapason sola perfecta est.


Supradicte uoces, prout similes sunt, utpote alie in eleuatione, ut C. et G. D. et a. alie in depositione,  ut a. et E. G. et D. alie in utroque, ut C. et G. E. et [Figure: [Symbol] 1Kb] ita similes faciunt neumas, adeo ut unius cognitio pandat tibi alteram, in quibus uero nulla similitudo monstrata est, uel que diuersorum modorum sunt, altera alterius neumam cantumque non  recipit: quod si compellas recipere, transformabis; ut puta si quis uellet antiphonam, cuius principium est in D. in E. uel in F. que sunt alterius modi uoces, incipere, mox auditu perciperet quanta diuersitatis transformatio fieret. In D. uero et a. que unius sunt modi, sepissime possumus eumdem cantum incipere uel finire: sepissime autem dixi, et non semper, quia similitudo, nisi in diapason, perfecta non est. Ubi enim diuersa est tonorum semitoniorumque positio, fiat necesse est et neumarum. In predictis namque uocibus, et que unius modi dicuntur, dissimilitudines inueniuntur; D. enim deponitur tono, a. uero ditono; sic et in reliquis.



CAPUT X. De Modis et falsi meli agnitione et correctione.

 Hi sunt quatuor modi uel tropi, quos abusiue tonos  nominant, qui sic sunt naturali ab inuicem diuersitate disiuncti, ut alter alteri in sua sede locum non tribuat, alterque alterius neumam aut transformet aut recipiat nunquam; dissonantia quoque per falsitatem ita in canendo subrepit, cum aut de bene dimensis uocibus parum quid grauantes demunt, uel adiiciunt intendentes; quod praue uoces hominum faciunt, cum aut predictam rationem plus iusto intendentes uel remittentes, neumam cuiuslibet modi aut in alium modum peruertunt, aut in loco, qui uocem non recipit, inchoant, uel quasdam faciunt subductiones in trito, que dieses appellantur, eum non operteat eas in usum admittere, nisi superuenientibus certis locis. Quod ut facile pateat, proponimus exemplum:  [Figure: [Music] 3Kb]

 In nullo enim sono ualet fieri, excepto tertio et sexto; nam etsi reperiatur in alio, penitus emendanda est; non solum autem ipsa, sed et radix, ex qua inutiliter processit, eradicanda est.

Notandum, quod, quia a a quibusdam semitonii loco admittitur, ideo harmoniam in modum plaustri uergentis per petrosam semitam conficiunt. Ideo autem plus quam omnium artium musice sunt regule dissolute, quia, dum nusquam aliqui potuerunt se ad semitam admittere, imo dum pleni fluminis  cui dum non sufficit proprius alueus, per compita diffunditur; ita ipsi omni loco, quo semitonia accreuerunt, aliam semitam elegerunt, scilicet metuentes arctum ingredi specum, ne magnitudo,  qua precellunt, corporis arctetur, aut minori latitudine aut breuiori altitudine tegminis. Ubi autem non querunt  penitus effugere, diesi usi sunt, imitantes nimirum illos qui, dum metuunt uim algoris, uim faciunt impingentes semel ante os camini.

Igitur hec diesis, que, sicut supra diximus, locum semitonii sumit, nusquam sumenda est, nisi isto modo, cum tritus canitur, et tetrardus producendus est in proto, iterumque deponendus est in semetipso, uel in eodem trito, uel etiam magis infimo. Tunc tritus, qui preest tetrardo, protoue, subducendus est modicum; que subductio appellatur diesis, et medietas sequentis semitonii, sicut semitonium est medietas sequentis toni. Metitur  autem hoc modo. Cum a G. ad finem feceris nouem passus, reperisque a. tunc ab a. ad finem partire per septem, et in termino prime partis reperies primam diesim, inter [Figure: [Music] 1Kb] et c. Mox secundus et tertius passus erunt uacui, quartus uero tertii diesis obtinebit  locum, qui similiter erit inter [Figure: [Music] 1Kb] [[Figure: [Music] 1Kb] ] et c. [c] Mode simili a d. passus fiant totidem ad finem, moxque secunde patebit locus, supradicto ordine, que erit inter e. et f. Tunc reuertens ad primam diesin, diuide ad finem per quatuor, et primus item passus terminabit inter e. et f. secundus inter [Figure: [Music] 1Kb] [[Figure: [Music] 1Kb] ] et c [c] c. reliqui uacant. Admonemus uero lectorem ne existimet nos desipere, eo quod primo omisimus ista scribere. Nos enim paratos habebit, post finem operis ex istis respondere sibi; nunc ad cepta reuertamur.

Sunt etiam nonnulli, qui, ubi debuerant semiditonum admittere, apponunt tonum. Quod ut exemplo  pateat, in Communione, diffusa est gratia, multi propterea, quod erat incipiendum in F. uno tono deponunt, cum ante F. tonus non sit: sicque fit, ut ubicunque occurrit semitonium, ponant illum sub F, quod nullo modo fieri potest, et ideo finis Communionis eiusdem ibidem ueniat, ubi nulla uox est. Cantoris itaque peritie esse debet, quo loco uel modo quamlibet neumam incipiat, ut eam uel suo modo restituat, uel, si motione opus est, ad affines uoces inquirat. Hos autem modos uel tropos grece nominamus protum, deuterum, tritum, tetrartum.



CAPUT XI. Que uox, et quare in cantu obtineat principatum.

 Cum autem quilibet cantus omnibus uocibus et modis fiat, uox tamen que cantum terminat, obtinet principatum; ea enim et diutius et morosius sonat. Et premisse uoces, que tantum exercitatis patent, ita ad eam adaptantur, ut mirum in modum quamdam ab ea coloris faciem ducere uideantur. Per  supradictas nempe sex consonantias, uoci que neumam terminat relique uoces concordare debent. uoci uero que cantum terminat, principatum eius, cunctarumque distinctionum fines uel etiam principia,  opus est adherere. Excipitur Tribus miraculis; quia, cum cantus in E. terminat sepe in c. qui ab ea diapente et semitonium distat, principium facit in hac antiphona:  [Figure: [Antiphona] 3Kb]


 Tertia dies est, quod hec facta sunt.

Preterea cum aliquem cantare audimus, primam eius uocem, cuiusmodi sit, ignoramus; quia utrum toni uel semitonia reliqueue species sequantur, nescimus. Finito uero cantu ultime uocis modum ex preteritis aperte agnoscimus. Incepto enim cantu, quid sequatur, ignoras, finito autem, quid precesserit, uides. Itaque finalis uox est, quam melius intuemur. Deinde si eidem cantui uersum aut psalmum, aut aliquid uelis subiungere, ad finalem uocem permaxime opus est coaptare, non ad prime uel aliarum adeo inspectionem redire.

Additur quoque et illud, quod accurati cantus in finalem uocem maxime distinctiones mittant. Nec mirum est regulas musicam sumere a finali uoce,  cum et in Grammatice partibus artis pene ubique uim sensus in ultimis litteris uel syllabis per casus, numeros, personas, temporaque discernimus. Igitur quia et omnis laus in fine canitur, iure dicimus quod omnis cantus ei sit modo subiectus, et ab eo modo regulam sumat, qui ultimus sonat. A finali itaque uoce ad quintam in quolibet cantu iusta est depositio, et usque ad octauas eleuatio, licet contra hanc regulam sepe fiat, cum ad nonam, decimamue uel undecimam progrediamur. Unde et finales uoces statuerunt D. E. F. G. quia his primum predictam eleuationem uel depositionem monochordi positio commodauerit; habent enim hec deorsum unum tetrachordum grauium, sursum uero duo acutarum.



CAPUT XII. De diuisione quatuor modorum in octo.


Interea cum cantus unius modi, utpote proti, ad  comparationem finis tum sint graues et plani, tum acuti et alti, uersus et psalmi, et si quid, ut diximus, fini aptandum erat, uno eodemque modo prolatum, diuersis aptari non poterat. Quod enim subiungebatur, si erat graue, cum acutis non conueniebat, si erat acutum, a grauibus discordabat. Consilium itaque fuit, ut quisque modus partiretur in duos, id est, acutum et grauem, distributisque regulis acuta cum acutis, et grauia conuenirent grauibus, et acutus quisque modus diceretur autenticus, id est, auctoralis et princeps; grauis autem plaga uocaretur, id est, lateralis et minor. Qui enim dicitur stare ad latus meum, minor me est, ceterum si esset maior, ego aptius dicerer stare ad latus eius. Cum ergo dicatur autentus protus et plagis proti,  similiter de reliquis, qui naturaliter in uocibus erant quator diuisi, in cantibus facti sunt octo. Abusio autem tradidit latinis dicere: pro autento proto et plagis proti, primus et secundus; pro autento deutero et plagis deuteri, tertius et quartus; pro autento trito et plagis triti, quintus et sextus; pro autento tetrardo et plagis tetrardi, septimus et octauus.



CAPUT XIII. De octo modorum agnitione, acumine et grauitate.

Igitur octo sunt modi, ut octo partes orationis, et octo forme beatitudinis, per quos omnis cantilena discurrens octo dissimilibus uocibus et qualitatibus uariatur. Ad quos in cantibus discernendos etiam  quedam neume inuente sunt, ex quarum aptitudine ita modum cantionis agnoscimus, sicut sepe ex aptitudine corporis, que cuius sit tunica, reperimus, ut:


 Pri [Dac] mum [a] que [a] ri [G] te [FE] re [G] gnum [FE] Dei [DD] [C F G a G a G F E F G a G F E F D.]

 Mox enim ut cum fine alicuius antiphone hanc neumam bene uiderimus conuenire, quod autenti proti sit, non est opus dubitare; sic et de reliquis.

Ad hoc etiam cognoscendum plurimum ualent et uersus nocturnalium responsoriorum, et psalmi officiorum, et omnia que in modorum formulis prescribuntur, quas qui non nouit, mirum est si quam  partem horum que dicuntur intelligit. Ibi enim in formis preuidetur, quibus in uocibus singulorum modorum cantus rarius sepiusue incipiatur, et in quibus minime id fiat: ut in plagis quidem minime licet uel principia uel fines distinctionum ad quintas intendere, cum et ad quartas perraro soleat euenire  . In autentis uero, preter deuterum, eadem principia et fines distinctionum minime licet  ad sextas intendere, plage uero proti uel triti ad tertias intendunt; et plage deuteri et tetrardi ad quartas intendunt.

Memineris preterea, quod sicut usualium cantuum attestatione perhibetur, autenti uix a suo fine plus una uoce descendunt. Ex quibus autentus tritus rarissime id facere propter subiectam semitonii imperfectionem uidetur. Ascendunt autem autenti usque ad octauam et nonam, uel etiam decimam. Plage uero ad quintas remittuntur et intenduntur. Sed intensioni sexta uel septima auctoritate tribuitur, sicut in autentis nona et decima. Plage uero proti, deuteri, et triti aliquando in a. [Figure: [Symbol] 1Kb] . c. acutas necessario finiuntur.

Supradicte autem regule permaxime cauentur in  antiphonis et responsoriis, quorum cantus ut psalmis et uersibus coaptentur, oportet, communibus regulis fulciantur. Alioquin plures cantus inuenies, in quibus adeo confunditur grauitas et acumen, ut non possit aduerti, cui magis, id est, autento an plage conferantur. Preterea et in ignotorum cantuum inquisitione, predictarum neumatum et subiunctionum appositione plurimum adiuuamur, cum talium aptitudine soni cuiusque proprietatem per uim tropicam intuemur. Est autem tropus species cantionis, qui et modus dictus est, et adhuc dicendum est de eo.



CAPUT XIu. De tropis, et uirtute musice.

 Horum quidam troporum exercitati usu ita proprietates et discretas facies, ut ita dicam, extemplo ut audierint, recognoscunt, sicut peritus gentium coram positis multis habitus eorum intueri potest et dicere: hic Grecus est, ille Hispanus, hic Latinus et ille Teutonicus, iste uero Gallus: atque ita diuersitas troporum diuersitati mentium coaptatur, ut unus autenti deuteri fractis saltibus delectetur; alius plage triti eligat uoluptatem; uni garrulitas tetrardi autenti magis placet; alter eiusdem plage suauitatem probat; sic et de reliquis.

Nec mirum, si uarietate sonorum delectatur auditus, cum uarietate colorum gratuletur uisus, uarietate odorum foueatur olfactus, mutatisque saporibus lingua congaudeat. Sic enim per fenestram corporis delectabilium rerum suauitas intrat mirabiliter  penetralia cordis. Inde est, quod sicut quibusdam saporibus, coloribus et odoribus, uel etiam colorum intuitu salus tam cordis quam coporis uel minuitur uel augetur. Ita quondam, ut legitur, quidam phreneticus, canente Asclepiade medico, ab insania reuocatus. Et item alius quidam cithare suauitate in tantam libidinem incitatus, ut cubiculum puelle quereret effringere dementatus: moxque citharedo mutante modum uoluptatis penitentia ductum recessisse confusum. Item et Dauid Saul demonium cithara mitigabat, et demonicam feritatem huius artis potenti ui ac suauitate frangebat. Que tamem uis solum diuine sapientie ad plenum patet. Nos uero que in enigmate ab inde percepimus, in diuinis laudibus utamur. Sed quia de  huius artis uirtute uix pauca libauimus, quibus ad bene modulandum rebus opus sit, uideamus.



CAPUT Xu. De commoda componenda modulatione.

Igitur quemadmodum in metris sunt littere et syllabe, partes et pedes, ac uersus: ita et in harmonia sunt phthongi, id est soni, quorum unus, duo, uel tres aptantur in syllabas, ipseque sole uel duplicate neumam, id est, partem constituunt cantilene; sed pars una uel plures distinctionem faciunt, id est, congruum respirationis locum. De quibus illud est notandum, quod tota pars compresse et notanda et exprimenda est, syllaba uero compressius, tenor uero, id est, mora ultime uocis,  qui in syllaba quantuluscumque est amplior in parte, diutissimus uero in distinctione, signum in his diuisionibus existit, sicque opus est, ut quasi metricis pedibus cantilena plaudatur, et alie uoces ab aliis morulam duplo longiorem, uel duplo breuiorem, aut tremulam habeant, id est, uarium tenorem, quem longum aliquotiens littere uirgula plana apposita significat: ac summopere caueatur talis neumarum distributio, ut cum neume tum eiusdem soni repercussione, tum duorum aut plurium connexione fiant, semper tamen aut in numero uocum aut in ratione tonorum neume alterutrum conferantur, atque respondeant, nunc eque equis, nunc duple uel triple simplicibus, atque alias collatione sesquialtera uel sesquitertia.  [Figure: [Table] 7Kb]  [Figure: [Table] 5Kb]

 Proponatque sibi Musicus, quibus ex his diuisionibus incedentem faciat cantum, sicut Metricus, quibus pedibus faciat uersum; nisi quod Musicus non se tanta legis necessitate constringit, quia in omnibus se hec ars in uocum dispositione rationabili uarietate permutat  . Quam rationabilitatem etsi sepe non comprehendamus, rationale tamen creditur id, quo mens, in qua est ratio, delectatur. Sed hec et huiusmodi melius colloquendo quam conscribendo monstrantur.

Oportet ergo ut more uersuum distinctiones equales sint, et aliquotiens eedem repetite, aut aliqua uel parua mutatione uariate, et cum  plures fuerint duplicate, habentes partes non nimis diuersas, et que aliquotiens eedem transformentur per modos, aut similes intense et remisse inueniantur.  Item ut reciprocata neuma eadem uia, qua uenerat, redeat, ac per eadem uestigia recurrat. Item ut qualem ambitum uel lineam una facit saliendo ab acutis, talem inclinatam altera e regione opponat respondendo a grauibus, sicut fit, cum in puteo nos cum imagine nostra contra speculamur. Item aliquando una syllaba unam uel plures habeat neumas, aliquando una neuma plures diuidatur in syllabas. uariabuntur he uel omnes neume, cum alias ab eadem uoce incipiant, alias de dissimilibus secundum laxationis et acuminis uarias qualitates. Item ut ad principalem uocem, id est finalem, uel si quam affinem eius pro ipsa elegerint, pene omnes distinctiones currant, et eadem aliquando uox, que terminat neumas omnes, uel plures distinctiones finiat,  aliquando et incipiat; sicut apud Ambrosium curiosus inuenire poterit. Sunt uero quasi prosaici cantus, qui hec minus obseruant, in quibus non est cure, si alie maiores, alie minores partes et distinctiones per loca sine discretione inueniantur more prosarum.

Metricos autem cantus dico, quia sepe ita canimus, ut quasi uersus pedibus scandere uideamur, sicut fit, cum ipsa metra canimus, in quibus cauendum est, ne superflue continuentur neume dissyllabe sine admixtione trisyllabarum ac tetrasyllabarum. Sicut enim Lirici pete nunc hos nunc alios adiunxere pedes, ita et qui cantum faciunt, rationabiliter discretas ac diuersas componunt neumas; rationabilis uero discretio est, si ita fit neumarum  et distinctionum moderata uarietas, ut tamen neume neumis et distinctiones distinctionibus quadam semper similitudine sibi consonanter respondeant, id est, ut sit similitudo dissimilis, more perdulcis Ambrosii. Non autem parua similitudo est metris et cantibus, cum et neume loco sint pedum, et distinctiones loco uersuum: utpote ista neuma dactylico, illa uero spondaico, illa iambico metro decurreret; et distinctionem nunc tetrametram nunc pentametram, alias quasi hexametram cernes, et multa alia, ut eleuatio et positio tum ipsa sibi, tum altera alteri similis uel dissimilis preponatur, supponatur, apponatur, interponatur, alias coniunctim, alias diuise, alias commixtim ad hunc modum. Item ut in unum terminentur partes et distinctiones neumarum atque  uerborum, nec tenor longus in quibusdam breuibus syllabis, aut breuis in longis sit, quia  obcenitatem parit, quod tamen raro opus erit curare. Item ut rerum euentus sic cantionis imitetur effectus, ut in tristibus rebus graues sint neume, in tranquillis rebus iucunde, in prosperis exsultantes, et relique. Item sepe uocibus grauem et acutum accentum superponimus, quia sepe ut maiori impulsu quasdam, ita etiam minori efferimus: adeo ut eiusdem sepe uocis repetitio eleuatio uel depositio esse uideatur. Item ut in modum currentis equi semper in fine distinctionum rarius uoces ad locum respirationis accedant, ut quasi graui more ad repausandum lasse perueniant.  Spissim autem et rare, prout oportet, note composite huius sepe rei poterunt indicium dare. Liquescunt uero in multis uoces more litterarum, ita ut inceptus modus unius ad alteram limpide transiens nec finiri uideatur. Porro liquescenti uoci punctum quasi maculando superponimus hoc modo:


Ad [G] te [DE] le [Ga] ua [a] ui. [G.]

Si autem eam uis plenius proferre non liquefaciens, nichil nocet, sepe autem magis placet. Et omnia, que diximus, nec nimis raro, nec nimis continue facias, sed cum discretione.



CAPUT XuI. De multiplici uarietate sonorum et neumarum.

Illud uero non debet mirum uideri, cur tanta copia  tam diuersorum cantuum tam paucis formata sit uocibus, que uoces non nisi sex modis, ut diximus, sibi iungantur tam per eleuationem quam per depositionem; cum et de paucis litteris, etsi non perplures, conficiantur syllabe, poterit enim colligi numerus syllabarum; infinita tamen partium pluralitas concreuit ex syllabis, et in metris de paucis pedibus quam plura fiunt genera metrorum, et unius generis metrum plurimis uarietatibus inuenitur diuersum, ut hexametrum; quod quomodo fiat, uideant grammatici, quoniam illud dicere alterius est negotii. Nos, si possumus, uideamus, quibus modis distantes ab inuicem neumas constituere ualeamus.

Igitur motus uocum, qui sex modis consonanter fieri dictus est, fit arsi et thesi, id est, eleuatione et depositione: quorum gemino motu, id est, arsis et  thesis, omnis neuma formatur, preter repercussas aut simplices. Deinde arsis et thesis tum sibimet iunguntur, ut arsis arsi, thesis thesi, tum altera  alteri, ut arsis thesi, et thesis arsi coniungitur, ipsaque coniunctio tum fit ex similibus, tum ex dissimilibus. Dissimilitudo autem erit, si ex predictis motibus, id est, tonis, semitoniis, ditonis et ceteris alius alio plures paucioresue habeat uoces, aut magis coniunctas uel disiunctas dissimiliter; deinde uel similiter facta coniunctione motus motui tum erit prepositus, id est in superioribus positus, tum suppositus, tum appositus, id est, cum in eadem uoce unius motus finis erit, alteriusque principium; tum interpositus, id est, quando unus motus infra alium positus et minus est grauis et minus acutus; tum id commixtus, est, partim interpositus partimque suppositus, aut pre positus, aut appositus, rursusque he positiones dirimi possunt secundum laxationis et acuminis, augmenti et detrimenti, modorum quoque uarias qualitates. Neu  me quoque per eosdem modos arsis et thesis poterunt uariari, et distinctiones aliquando. Qua de re et descriptionem subiecimus, quo facilior per oculos uia sit.  [Figure: [Table] 15Kb]



CAPUT XuII. Quod ad cantum redigitur omne, quod scribitur.


 His breuiter intimatis aliud tibi planissimum dabimus hic argumentum, utillimum usui, licet hactenus inauditum. Quo cum omnium omnino melorum causa claruerit, poteris tuo usui adhibere, que probaueris commoda, et nichilominus respuere, que uidebuntur obscena  . Perpende igitur, quia sicut omne, quod dicitur, scribitur, ita ad cantum redigitur omne, quod scribitur. Canitur ergo omne, quod dicitur, scriptura autem litteris figuratur. Sed ne in longum regula nostra producatur, sex his de  litteris quinque tantum uocales sumamus, sine quibus nulla alia littera, sed nec syllaba sonare probatur, earumque permaxime causa conficitur, quotienscumque  suauis concordia in diuersis partibus inuenitur, sicut persepe uidemus consonos et sibimet alterutrum respondentes uersus in metris, ut quamdam quasi symphoniam grammatice admireris. Cui  si musica responsione simili iungatur, duplici modulatione delecteris.

Has itaque quinque uocales sumamus, forsitan cum tantum concordie tribuunt uerbis, non minus cantilene prestabunt et neumis. Supponantur itaque per ordinem litteris monochordi, et quia quinque tantum sunt, tamdiu repetantur, donec unicuique sono sua subscribatur uocalis, hoc modo: [Figure: [Music] 2Kb]

In qua descriptione id modo perpende, quia cum his quinque litteris omnis locutio moueatur, moueri quoque et quinque uoces ad se inuicem, ut diximus, non negetur. Quod cum ita sit, sumamus modo aliquam  locutionem, eiusque syllabas illis sonis adhibitis decantemus, quas earumdem syllabarum uocales subscripte monstrauerint, hoc modo:  [Figure: [Music] 5Kb]


 Sancte [C D] Ioannes [F C D] meritorum [D E F G] tuorum [G F G] copias [F E C] neque [D D F] digne [E D] canere. [C D D]

 Quod itaque de hac oratione factum est, et de omnibus posse fieri nulli dubium est. Sed ne grauis tibi imponatur necessitas, quia ad hunc modum uix cuilibet symphonie quinque accidunt uoces, et ipsas quinque transgredi sepe ad uotum non suppetat, ut tibi paulo liberius liceat euagari, alium item uersum subiungo uocalium, sed ita sit diuersus, ut a tertio loco prioris incipiat hoc modo:  [Figure: [Music] 2Kb]

Ubi cum duobus ubique subsonis, in quibus quinque habeantur uocales, cum uidelicet cuique sono et una subsit, et altera satis tibi liberior facultas accedit, et productiori et contractiori pro libitu motu uariare et incedere. Unde et hoc nunc uideamus, qualem symphoniam huic rhythmo sue uocales attulerint.  [Figure: [Music] 4Kb]


 Linguam [G G] refrenans [F a G] temperet, [a a a] ne [a] litis [[Figure: [Symbol] 1Kb] G] horror [[Figure: [Symbol] 1Kb] c] insonet, [[Figure: [Symbol] 1Kb] c d] uisum [e d] fouendo [c d c] contegat, [c a G] ne [a] uanitates [c [Figure: [Symbol] 1Kb] c a] hauriat: [F G G]

In sola enim ultima parte hoc argumentum reliquimus, ut melum suo tetrardo conueniens redderemus. Cum itaque suis tantum uocalibus quidam  cantus quamdam aptam sibi uendicet adeo cantilenam, non est dubium, quin fiat aptissima, si in multis exercitatus de pluribus potiora tantum, sibique aptius respondentia eligas, hiantia suppleas, compressa resoluas, producta nimium contrahas, ac nimis contracta distendas, ut unum quod accuratum opus efficias.

 Illud preterea scire te uolo, quod in morem puri argenti omnis cantus quo magis usitatur, eo magis coloratur, et quod modo displicet, per usum quasi lima politum postea collaudatur, ac pro diuersitate gentium ac mentium, quod huic displicet, ab alio amplectitur, et hunc oblectat consona, ille magis probat diuersa; iste continuationem et mollitiem secundum sue mentis lasciuiam querit; ille, utpote grauis, sobriis cantibus demulcetur. Alius uero ut amens in compositis et in anfractis uexationibus pascitur, et unusquisque eum cantum sonorius multo pronuntiat, quem secundum sue mentis insitam qualitatem probat. Que omnia si dictis argumentis assiduo exercitio inheseris, ignorare non poteris. Immo et argumentis utendum est, donec  ex parte cognoscimus, ut ad plenitudinem scientie perueniamus. Sed quia hec in longum prosequi proposita breuitas non exposcit, presertim cum ex his perplura ualeant colligi, de canendo ista sufficiant. Iam nunc diaphonie precepta exequamur breuiter.



CAPUT XuIII. De diaphonia, id est, organi precepto.

Diaphonia uocum disiunctio sonat, quam nos organum uocamus, cum disiuncte ab inuicem uoces et concorditer dissonant, et dissonantes concordant. Qua quidem ita utuntur, ut canenti semper chorda quarta succedat, ut A. ad D. ubi si organum per acutum a duplices, ut sit D. a resonabit A. ad D. diatessaron, ad a diapasoa, D. uero ad utramque A. a diatessaron  et diapente, a. acutum ad grauiores diapente et diapason. Et quia he tres species ad tantam organi societatem se permiscent ac suauitate, ut similitudinem uocum fecisse superius sunt monstrate symphonie, ideo apte uocum copulationes dicuntur, cum symphonia de cantu omni dicatur. Dicte autem diaphonie hoc est exemplum:

Diapason c d e c d e d c c c [Figure: [Symbol] 1Kb] a g c d e d dc.

Diapente FGa FGa GFFF EDCFG aGGF.


Miserere mei, Deus.

Diatessaron C D E C D E D C C C B A C DEDDC.

Hec autem figura aperte emendata continet precedentes uoces huius antiphone Miserere mei, Deus, subsequentes organizando per diatessaron, quod  uulgariter dicitur organum  supra uoce, id est, sub his, precedentes acutas uoces retinet organizantes per diapente, quod organum dicitur supra uocem. Hec autem antiphona de trito tono, id est sexto est, et deponitur in ea organum usque ad C. grauem, ad quam organum nonnumquam descendit. Sicut enim graues descendunt uoces, sic ascendunt acute. Potes et cantum cum organo et organum cum cantu, quantum libuerit, duplicare per diapason; ubicumque enim eius concordia fuerit, dicta symphoniarum aptatio non cessabit.

Cum itaque iam satis uocum patefacta sit duplicatio, grauem a canente succentum, more, quo nos  utimur, explicemus. Superior nempe diaphonie modus durus est, noster uero mollis, ad quem semitonium et diapente non admittimus; tonum uero et ditonum et semiditonum cum diatessaron recipimus, sed semiditonum in his infimatum, diatessaron uero obtinet principatum.

His itaque quatuor concordiis diaphonie cantum  subsequitur; troporum uero alii apti, alii aptiores, alii aptissimi existunt. Apti sunt, qui per solam diatessaron quartis a se uocibus organum reddunt, ut deuterus in B. et E: aptiores sunt, qui non solum quartis, sed tertiis et secundis per tonum et semiditonum, licet raro, respondent, ut protus in A. et D: aptissimi uero, qui sepissime suauiusque id faciunt, ut tetrardus et tritus in C. F. G. He enim  tono et ditono et diatessaron obsequuntur; quorum a trito, in quem uel finis distinctionum aduenerit, uel qui proximus ipsi finalitati suberit, subsecutor tamen numquam debet descendere, nisi illo inferiores uoces cantor admiserit. A trito enim infimo aut infimis proxime substituto deponi organum nunquam licet. Cum uero cantor inferiores uoces admiserit congruo loco, et per diatessaron organum deponatur, moxque ut illa distinctionum grauitas ita deseritur, ut repeti non speretur, quem prius habuerat locum subsecutor repetat, ut finali uoci, si in se deuenerit, commaneat, et si super se est, uicino decenter occurrat, qui occursus tono melius fit, ditono non adeo, semiditonoque numquam. Ad diatessaron uero uix fit occursus, cum grauis magis placet illo loco succentus.  Quod tamen ne in ultima distinctione symphonie eueniat, est cauendum. Sepe autem cum inferiores trito uoces cantor admiserit, organum suspensum tenemus in trito; tunc uero opus est ut in inferioribus distinctionem cantor non faciat, sed discurrentibus cum celeritate uocibus prestolanti trito redeundo subueniat, et suum et illius facta in superioribus distinctione repellat. Item cum occursus fit tono, diutinus fit tenor finis, ut ei partim subsequatur, et partim concinatur. Cum uero ditonus diuturnior, ut sepe per intermissam uocem, dum uel parua sit obsecutio, etiam toni non desit occursio. Quod quia fit, tunc harmonia finitur deutero: etsi cantus non speratur ultra ad tritum descendere,  utile tunc erit proto uim organi occupare, subsequentibus subsequi, finique per tonum decenter occurrere. item cum plus diatessaron seiungi non liceat, opus est, cum plus se cantor intenderit, subsecutor ascendat, ut uidelicet C. sequatur F: et D. sequatur G: et E sequatur a. et reliqua. Denique preter [Figure: [Symbol] 1Kb] quadratam singulis uocibus diatessaron subest, unde in quibus distinctionibus illa fuerit, G. uim organi possidebit. Quod tum fit, si aut cantus ad F. descendat, aut subsequitur, aut in G. distinctionem faciat, ad G. et a. congruis locis F. subsequitur, si in G. uero cantus non terminet, F. cum cantu uim organi admittit. Cum uero. b. mollis uersatur in cantu, F. organalis  erit. Cum ergo tritus adeo diaphonie obtineat principatum, ut aptissimum supra ceteros obtineat locum, uidemus a Gregorio non immerito plus ceteris uocibus adamatum. Etenim multa melorum principia, et plurimas repercussiones dedit, ut sepe, si de eius cantu triti E. et c. subtrahatur, prope medietatem tulisse uidearis. Diaphonie precepta data sunt, que si exemplis probes, perfecte cognosces.



CAPUT XIX. Dicte Diaphonie per exempla probatio.

Igitur a trito non deponimus organum, siue in eo, siue in sequentibus finiatur, hoc modo:  [Figure: [Music] 3Kb] Ecce finis distinctionis in trito C. a quo non deponimus organum, quia non habet sub se tonum uel ditonum, quibus fit occursus, sed habet semiditonum, per quem non fit occursus.
[Figure: [Music] 1Kb]

seruo fidem

Ecce alia distinctio in trito F. in quo et quartis a se uocibus per diatessaron subsequimur, et diatessaron succentus plusquam occursus placet: [Figure: [Music] 1Kb]

 Ipsi me tota
Ecce alia eiusdem modi triti in F.

[Figure: [Music] 2Kb]

De uotione committo.

Ecce alia distinctio in proto D. in qua et toni occursus ad finem patet. [Figure: [Music] 1Kb]

Item: Homo erat in Iherusalem, aut ita:
[Figure: [Music] 1Kb]

Hierusalem.

 Ecce distinctio in deutero E. in qua ditoni occursus uel simplex uel intermissus placet.
[Figure: [Music] 2Kb]

ueni ad docendum uos uiam prudentie.

Distinctio in proto A. In hac distinctione in inferiore trito C, qui fini proxime subest D, uoces admisse sunt, et locus prior finita grauitate repetitus est, ubi diximus uiam prudentie. Et in hac similiter: [Figure: [Music] 2Kb]

Sexta hora sedit super puteum.
Ecce ut ascendit organum, ne in ultima distinctione succineret cauens.

 [Figure: [Music] 2Kb]

Sexta hora se dit super puteum.

Ecce quomodo, admittente cantore grauiores uoces, organum suspensum tenemus in trito.
[Figure: [Music] 2Kb]

uictor ascendit celos unde descendet.

Ecce ut ad G. et a in fine subsequitur F. Idem in plagali trito inuenies usurpatum, ut ad C et d ita [Figure: [Symbol] 1Kb] subsequatur, sicut ad G et ad a sequitur F. hoc modo: [Figure: [Music] 1Kb]

ue ni te Ad ore mus.




CAPUT XX. Quomodo musica ex malleorum sonitu sit inuenta.


De origine autem musice artis, quia rudem lectorem uidimus, in primis tacuimus, quam iam exercitato, magisque scienti tribuimus. Erant antiquitus instrumenta incerta, et canentium multitudo, sed ceca: nullus enim hominum uocum differentias et symphonie discretionem poterat aliqua argumentatione colligere; neque posset unquam certum aliquid de hac arte cognoscere, nisi tandem bonitas diuina, quod sequitur, suo nutu disponerat.

Cum Pythagoras quidam magnus philosophus forte iter ageret, uentum est ad fabricam, in qua super unam incudem quinque mallei feriebant: quorum suauem concordiam miratus philosophus accessit,  primumque in manuum uarietate sperans uim soni ac modulationis existere, mutauit malleos; quo facto sua uis quemque secuta est. Subtracto itaque, qui dissonus erat a ceteris, alios ponderauit, mirumque in modum diuino nutu primus XII. secundus IX. tertius uIII. quartus uI. nescio quibus ponderibus appendebat. Cognouit itaque in numerorum proportione et collatione musice uersari scientiam. Erat enim ea constitutio in quatuor malleis, que est modo in quatuor litteris A D E a. Denique si A. grauis habet XII. et a. acuta uI. tenet se acuta a. cum A. graui proportione, que est in Arithmetica dupla, in musica autem diapason consonantia. D uero grauis, que est uIIII. cum E. graui, quod est  uIII. tenet se proportione, que est in arithmetica sesquioctaua, id est, epogdous, in musica autem tonus consonantia. Item a. acuta cum E graui, sicut D. grauis cum A. graui, tenet se proportione, que est in arithmetica sesquitertia, in musica uero diatessaron consonantia. Item a. acuta cum D. graui, sicut E. grauis cum A. graui tenet se proportione, que est in arithmetica sesquialtera, in musica uero diapente consonantia. Et si A. habet XII. et D. IX. ternarii propassus, habebit A. in XII. ternarios quatuor, et D. in uIIII ternarios tres. Rursus cum habeat A. XII. et D. teneat uIIII.  quaternarios passus tres habebit A. E. uero duos, et diapente patet. Sint iterum XII. in A. et uI. in altera a. senarius  medietas est duodenarii, sicut a. acuta alterius A. medietate colligitur. Adest ergo diapason. Ita ipsa A. ad D. diatessaron, ad E. diapente, alteri uero a. diapason reddit. D. quoque ad E. tonum, ad utrumque A. a. diatessaron aut diapente sonat. Et E. etiam ad D. tonum, utrique A. a. diapente uel diatessaron mandat: a. uero acuta cum A. diapason, cum D. diapente, cum E. diatessaron sonat. Que cuncta in supradictis numeris curiosus perscrutator inueniet. Hinc enim incipiens Betius panditor huius artis, multam miramque et difficillimam huius artis concordiam cum numerorum proportione demonstrauit.  Quid plura? Per supradictas species monochordum primus ille Pythagoras composuit, in quo quia non est lasciua, sed diligenter aperta artis notitia, sapientibus in commune placuit, atque usque in hunc diem ars paulatim crescendo inualuit, ipso doctore semper humanas tenebras illustrante, cuius summa sapientia per cuncta uiget secula. Amen


Explicit Micrologus, id est, breuis sermo in musica editus a D. Guidone musico peritissimo, et uenerabili monacho.





INCIPIUNT GUIDONIS uERSUS DE MUSICAE EXPLANATIONE SUIQUE NOMINIS ORDINE.

Gliscunt corda meis hominum mollita Camenis,
Una mihi uirtus numeratos contulit ictus,
In celis summo gratissima carmina fundo,
Dans aule Christi munus cum uoce magistri,
Ordine me scripsi, primo qui carmina finxi.



INCIPIUNT ITEM MUSICAE GUIDONIS REGULAE RHYTHMICAE In antiphonarii sui prologum prolate.


 Musicorum et cantorum magna est distantia,
Isti dicunt, illi sciunt, que componit Musica.
Nam qui facit quod non sapit, diffinitur bestia.
Ceterum tonantis uocis si laudent acumina,
Superabit philomelam uel uocalis asina.
Quare eis esse suum tollit dialectica.
Hac de causa rusticorum multitudo plurima,
Donec frustra uiuit, mira laborat insania,
Dum sine magistro nulla discitur antiphona.
Notis ergo illis spretis, quibus uulgus utitur,
Quod sine ductore nusquam, ut cecus, progreditur,
Septem istas disce notas septem characteribus.
ut. re. mi. fa. ut. sol re. la mi. fa. sol. ut.
. A. B. C. D. E. F. G.
    a. b. c. d. e. f. g. a. [a]
la. re. mi. fa ut. sol. re. mi la. fa. sol la.
Namque alie septene, que sequuntur postea,
Non sunt alie, sed una replicantur regula.
Quia uocum, ut dierum, eque fit hebdomada.
Quas si, sicut audiuntur, uis uidere oculis,
Ore interim silente, manualis operis
Argumentum fiat certis diffinitum numeris  .
Gamma grecum quidam ponunt ante primam litteram,
 A quo passibus partitur nouem tota linea.
Ubi primus passus finit, prima erit littera.
Modo simili a prima passus fiant totidem,
Et secunde locus patet supradicto ordine:
Quam concordiam sonorum tonum dicunt musici.
   Rursus totam Gamme chordam diuide per quatuor,
Tertia confestim canet secunde uicinior,
Tantillum duobus tonis plus est diatessaron
Semitonium uocatur ipsum breue spatium,
Tonus uero est, quem facit norma nouem partium.
De quaternis habet diatessaron uocabulum.
Ipsi tonus si addatur, diapente oritur,
Quod de quinque nomen Grecum in Latinum uertitur.
 Nam si passus ternos facit, quinque constat uocibus.
Inde prima dabit quarte, quaternis indicium,
Et secunda seruit quinte per eumdem numerum.
Tertia conducit sextam, neque mutat calculum,
Causa septime a Gamma  fac totius medium,
Tunc a prima sic octaua locum sumit proprium.
Imo prima fit a prima, neque mutat numerum.
Sic secunda dat secundam, tertiaque tertiam,
Quarta quartam, quinta quintam, queque suam litteram.
 Grauium acutam signat per eamdem litteram,
uocis prime ad octauam uel eamdem litteram.
Hanc concordiam sonorum diapason nominant,
Cuius nomen est de cunctis translatum ad litteram,
Omnes quia habet uoces, uel quia totam lineam
Per duos partitur passus in eamdem litteram
Ea bisque geminata monochordum terminat.
Quinque habet ipsa tonos, duo semitonia.
Habet in se diapente, atque diatessaron.
Maxima symphoniarum et uocum est unitas.
Miror, quatuor quosdam fecisse signa uocibus,
Quasi quinte sint eedem, quarum quedam dissonant.
Quedam, quamuis sint affines, non perfecte consonant.

Item de diuisionibus.

 Item Gamma de nouenis passibus, quos diximus,
Sicut primam passus primus, sic dat quartam tertius,
Primam quintus, quartam sextus, primam rursus septimus.
Prime quoque passus primus ut secundam statuit,
Sic et tertius in quinta finem suum terminat.
Quintus idem dat secundam, sextus quintam renouat.
Primus quoque de quaternis Gamme dictis passibus
Sicut tertiam demonstrat, sic secundus septimam.
Tertius eamdem signat triplicatam septimam.
Tertiam quoque quadrando, ut sextam efficimus.
Sic mox altero in passu tertiam rescribimus,
Quam quadrando rursus sextam alteram perficimus.
 Sunt, qui addunt in acutis iuxta primam litteram:
Sed Gregorio non placet Patri hec lasciuia.
At moderni sapientes hanc neque commemorant.
Quamuis ergo apud quosdam ipsa fiat uocula,
Apud multos tamen iure dicitur superflua.
Altera uero secunda semper est authentica.
Nota caute, omnes toni nouem fiunt passibus,
Diatessaron quaternis, sicut supra diximus,
Diapente semper tribus, Diapason duobus.
Isto modo monochordum facile est fieri.
At si cymbala formantur musicorum opere,
He mensure sunt cauende maxime in pondere.
His mensuris comparantur et canora organa,
Et quecumque rite fiunt musicorum uascula.
His mensuris Deo canit tota nunc Ecclesia.
    Omnis uox secunde sibi iungitur et tertie,
Quarte uero atque quinte non iunguntur aliter
Nisi diatessaron sit ibi uel diapente.
Tono semitonioue uox secunde iungitur,
Ditonus uero et semiditonus uocabitur.
Si qua uero uox ultra secundam tertiam adgreditur,
Diatessaron habetur, cum ad quartam graditur;
Diapente nominatur, quinte cum coniungitur.
Nisi motibus his senis nulla uox mouebitur.
Omnis ergo cantilena quia his efficitur,
Moneo te, prudens cantor, hos perfecte discere:
Nam qui hos plene cognoscit, nil in cantu dubitat.

 Que uoces eleuari uel grauari possint.

Ergo quater eleuari uel grauari poterunt
Prima, tertia et quarta, quinta atque septima;
Sexte uero et secunde non est hec licentia.
Nam secunda ad subquartam minime grauabitur,
Atque usque super quintam nunquam eleuabitur.
Superquarte et subquinte sexta non coniungitur.

De uocum discriminibus.

Semitonia et toni, quia dissimiliter
Septem sonis coaptantur, septem sunt discrimina,
Ut nullius uocis sonus idem sit in altera.
uocibus tamen in septem quedam est concordia.
Sepe enim, si non semper, eadem antiphona
Diuersis cantatur sonis, nec mutat harmoniam.

De quatuor modis uocum.

Nempe quatuor sunt modi in septenis uoculis,
 Magna cura cognoscendi: quos Grecorum regula
Protum, deuterum, tritum, ac tetrardum nominat:
Protus primus, et secundus nominatur deuterus,
Tritus tertius uocatur, quartus uero tetrardus.
Ordinatim disponuntur taliter in uocibus.

De uicinitate uocum per quatuor modos.

Namque prima uox et quarta primum modum exhibent;
At secundam dat secunda, atque quinta pariter.
Tertia collata sexte sepe cantat eadem.
Quartum modum his adiungit singularis septima,
Que tamen in eleuando sonat sicut tertia,
Descendendo sibi quartam perhibet sororculam.

De similitudine uocis prime et quinte.

Est preterea cum prima ualde quinta similis,
 Sed in deponendo tantum; namque si notaueris
Semitonia et tonos, hoc, ut audis, uideris.
Relique iam uero uoces sibi ualde dissident,
Suam queque facit neumam alteri dissimilem,
Neque sue sedis locum dat neume extranee.

Item de quatuor tropis in octo dispertitis.

Aure tamen curiosa, ualde erit utile,
Si aduertas et cognoscas, harmonia qualiter
Quatuor canatur modis transformata facie:
Quatuor ex quibus modis octo dehinc facimus,
Quia grauia et alta cantica discernimus,
Cum authentos atque plagas more Greco diximus.

Item de authentis et plagis.

Alti cantus sunt authenti, graues plagas nominant
 Dumque quatuor in tonis hoc utrumque supputant,
Octo formulas tonorum uel modorum indicant.
Protus est authentus primus, plagis proti secundus,
Deutherus authentus exstat, tertium quem dicimus.
Quartus erit plagis eius, ordine qui sequitur.
Quintus est authentus tritus, sextus est plagis ipsius.
Hinc authentus est tetrardus, quem uocamus septimum.
Plagis tetrardi octauus, septimum qui sequitur.
Quorum duo unam uocem tenent, ut prediximus,
Quia uocum in natura quatuor sunt uerius,
Quos si sapis, hac in arte nichil est utilius.
[Table: 1Kb]

 De Finalibus.


Quamuis omnes uoces cantus atque modos habeat,
Eius tamen erit modi, quem finalis resonat.
Nam ab ipso sumit normam, qualiter se habeat.
uocem quartam atque quintam, sextam atque septimam
Finales habemus. Multi sine differentia
Ubicumque ponunt fines sicut et principia.
Quique cantus ad octauas fallit regulariter,
Et ad quintas a finali poterit descendere,
Quando plage et authentis non sunt differentie.
Quod si plagas ab authentis conuenit discernere,
Plage saliunt ad quintas, nec uadunt ulterius,
Et ad quintas declinando sibi satisfaciunt.
At authenti ad octauas competenter saliunt
 A finali uno tono, neque cadunt amplius.
Trito tonus cum non subsit, finis est grauissimus.
Fini quoque debet esse consonum principium.
Unde quintum a finali non excedat calculum.
Plage uero super quartas non tendant principium.
Inter alias secunda uox iacet ignobilis,
Contra tertia et sexta frequentatur sepius;
Cuius rei mihi testis sanctus est Gregorius;
Principalem quoque esse, quia ipsam  noluit.
Deuterus authentus sumpsit loco eius tertiam,
Cuius finis, quamuis sexta, sepe ipsam inchoat.
Multa autem usurpantur, nec tenentur regula,
Quia tempore a multo iam desueuit musica,
Dum inuidia et torpor cuncta tollunt studia.
Illud uero late patet, quid fiat de uocibus,
 uelut syllabe et partes, cola atque commata.
Concinuntque sepe uersus arte sicut metrica.
Solis litteris notare optimum probauimus.
Quibus ad discendnm cantum nichil est facilius,
Si assidue utantur saltem tribus mensibus.

Sit [d] nomen [[Figure: [Symbol] 1Kb] c d c] Domini [d c c] benedictum [[Figure: [Symbol] 1Kb] c a [Figure: [Symbol] 1Kb] a] in [a] secula. [G G G.] Adiutorium [F G a G F G] nostrum [F F] in [F] nomine [c FF F] Domini. [D c DD.]

Causa uero breuiandi neume solent fieri,
Que si curiose fiant, habentur pro litteris,
Hoc si modo disponantur littere cum lineis  .
Dehinc studio crescente inter duas lineas,
uox interponatur una, nempe querit ratio,
 uariis ut sit in rebus uaria positio.
 [Quidam ponunt duas uoces duas inter lineas,
Quidam ternas, quidam uero nullas habent lineas,
 Quibus labor cum sit grauis, error est grauissimus.
Argumentum uero simplex quia cito capitur,
Tonus tertius et sextus describuntur sepius,
Quos frequenter repercussos mox cognoscit animus
Litterarum et neumarum usus sit assiduus.
Quisque sonus quo sit loco facile colligitur,
Etiamsi una  littera prefigitur.]
Ut proprietas sonorum discernatur clarius,
Quasdam lineas signamus uariis coloribus:
Ut quo loco quis sit tonus, mox discernat oculus.
Ordine tertie uocis splendens crocus radiat,
Sexta eius sed affinis flauo rubet minio:
Est affinitas colorum reliquis indicio.
At si littera uel color neumis non intererit,
Tale erit, quasi funem dum non habet puteus:
 Cuius aque, quamuis multe, nil prosunt uidentibus.
Illud quoque, quod predixi, ualde erit utile,
Similis figure neumas si cures inspicere,
Locis uariis et modis quam diuerse resonent.
Aptitudinem neumarum facile intelligis,
Quo in loco quis sit sonus in diuersis lineis,
Usus tibi sit si frequens in modorum formulis.
Cuiusmodi symphoniis symphonia concinit,
Eiusmodi symphoniam ipsam esse noueris.
Quare octomela cunctis subdimus antiphonis,
 Plures uoces breui fiant meta fit in spatio.
Signum est sequentis neume, quo loco ponenda sit,
Suo loco ne ponatur, cum necesse fuerit.
Quamuis autem quisque cantum personet memoriter,
 Si non cunctos eius motus uel sonos memoriter,
Qui et quales sint, persentit, nil se dicat sapere.
   Hactenus latentes musas in lucem produximus,
Et beneuolis prestantes inuidos offendimus,
Ad honorem summi Dei, per quem sumus, uiuimus,
Constitutionum formas breuiter aperiam.
Aliquorum sic sonorum nominatur copula,
Cum intensio est sola, uel contra remissio,
De duobus erit sonis prima constitutio,
Et secunda fit de tribus, tertia de quatuor.
Quarta uero fit de quinta uocibus quibuslibet.
Quarum prima exstat simplex, duplicatur altera.
Tertia uarietates quatuor inclamitat.
Quarta octo sonat modis diapente consonis.
 Uni constitutioni modulis in omnibus,
uox si una adiungatur, modi fiunt totidem.
Tollas sonos si secundos, rursus fient totidem.
Constitutio sic omnis nascitur ex altera.
 Nam et prima dat secundam, et secunda tertiam,
Tertiaque facit quartam; hec ut monstrat pagina  . [Figure: [Table] 21Kb]
 Sonus est in quibuscumque regule concordia,
Constitutionum formas quaslibet associant,
Donec spatia formarum diapason reprimat.
Spatiosis namque formis maximeque uacuis
Raro utimur in cantu: breuiores spatio
Atque minus interruptas frequens usus approbat.
Cumque forme sint maiores facte de minoribus,
Non est dubium, quod si quis minimas cognouerit,
De maioribus nequaquam dubitare poterit.
Rursus qualibet in forma magna sit uarietas,
Si uox quelibet in cantu modo simplex resonat,
Modo semet repercussa duplicat uel triplicat.
uoces deinde affines quas demonstrat regula,
Harum constitutionum non spernit concordia,
Quin sit idem semper melum in una et altera.
 Feci regulas apertas, et antiphonarium
Regulariter perfectum contuli cantoribus,
Quale numquam habuerunt reliquis temporibus.
   Precor uos, beati fratres, pro tantis laboribus
Pro me misero Guidone, meisque adiutoribus
Pium Deum exorate, nobis sit propitius.
Operis quoque scriptorem adiuuate precibus.
Pro magistro exorate, cuius adiutorio
Auctor indiget et scriptor. Gloria sit Domino. Amen.
Omnibus ecce modis descripta relatio uocis.
Est tonus in numeris superantur ut octo nouenis,
Semitonus, cuius de nomine nomen ademit.
Ditonus atque semis diatessaron omne tenebit.
Idque facit notum quadro discrimine totum,
Cui superadde tonum, uideas diapente sonorum.
 Atque tribus fissum tonum signabit idipsum,
In medio summe diapason nectit utrumque.
Namque sonum duplicem simplo sed reddit eumdem.
Adde duplex senos uideas notus diatriton,
Ditonus et semis, quia ditonus alter habetur.
   Motibus his cursum faciet sine musica nullum.
Est aliquid factum numero modulante relatum,
Idque latet fixum patet intendendo remissum.
Est modus ad reliquos phthongi collatio phthongos.
Dant collata modum sibimet discrimina uocum.
Quam tonus et semis sequitur uox protus habetur.
Deuterus et tritus quid sit, sapit ordo uicinus.
Hisque tono tantum placuit differre tetrardum,
Ditonus et semis cuius mox iura sequuntur
Musica uox horum nulla est sine lege modorum.
 Quos tantum uulgus sentit de fine petulcus.
 Quatuor authenti plagas geminantur adepti,
Ni quartus simplex septem discrimina firmet;
Unde peta canit: septem discrimina uocum.
Septimus octauo similis quapropter adhesit.
Ex quibus authenti graue sunt discrimen adepti,
Cum plage uoces tenues cupiantque minores.
In quibus ad modicum tamen et collatio distat.
Quos si forte duos uni uis scribere uoci,
Quatuor in reliquis primatum delta tenebunt.
Enthymema sonos claudit signatque remotos.
Concordant flexu diatessaron addita nexum,
Comparat intentos diapente relatio gressus.
Ius tenet ambarum spatium diapason et harum
Refert alterius cum suscipit altera uices,
Quas tunc alterius cum suscipit altera uices,
 Unde duo signum uariant loca cuius idipsum.





ITEM ALIAE GUIDONIS REGULAE DE IGNOTO CANTU Identidem in Antiphonarii sui prologum prolate.

 Temporibus nostris super omnes homines fatui sunt cantores; in omni enim arte ualde plura sunt, que nostro sensu cognoscimus, quam ea, que a magistro didicimus. Perlecto enim solo psalterio omnium librorum lectiones cognoscunt pueruli, et agriculture scientiam subito intelligunt rustici. Qui enim unam uineam putare, unam arbusculam inserere, unum asinum onerare cognouerit, sicut in uno facit, in omnibus similiter, aut etiam melius facere non dubitabit. Mirabiles autem cantores et cantorum discipuli etiamsi per centum annos quotidie cantent, nunquam per se sine magistro unam uel saltem paruulam antiphonam cantabunt, tantum tempus in cantando perdentes, in quanto et diuinam et secularem  scripturam potuissent plene cognoscere.

Et quod super omnia mala magis est periculosum, multi religiosi ordinis clerici et monachi psalmos et sacras lectiones et nocturnas cum puritate uigilias, et reliqua pietatis opera, per que ad sempiternam gloriam prouocamur et ducimur, negligunt; dum cantandi scientiam, quam consequi nunquam possunt, labore assiduo et stultissimo persequuntur.

Illud quoque quis non defleat, quod tam grauis error est in sancta Ecclesia, tamque periculosa discordia, ut quando diuinum officium celebramus, sepe non Deum laudare, sed inter nos certare uideamur. uix denique unus concordat alteri, non magistro discipulus, nec discipulus condiscipulis: unde factum est, ut non iam unum aut saltem pauca,  sed tam multa sint antiphonaria, quam multi sunt per singulas ecclesias magistri, uulgoque iam dicitur antiphonarium non Gregorii, sed Leonis aut Alberti, aut cuiuscumque alterius; cumque unum  discere sit ualde difficile, de multis non est dubium, quin sit impossibile.

Qua in re cum pro sua ipsi uoluntate multa commutent, aut parum aut nichil mihi indignari debent, si a communi usu uix in paucis abscedo, ut ad communem artis regulam uniformiter omnis cantilena recurrat. Quoniam uero hec omnia mala et multa alia eorum culpa eueniunt, qui antiphonaria faciunt, ualde moneo et contestor, ne aliquis amplius presumat antiphonarium neumare, nisi qui secundum subiectas regulas bene potest et sapit ipsam artem perficere; alioquin certissime erit magister erroris, quicumque non prius fuerit discipulus ueritatis.

 Taliter etenim Deo auxiliante hoc antiphonarium notare disposui, ut per eum posthac leuiter aliquis sensatus et studiosus cantum discat; et postquam partem eius per magistrum bene cognouerit, reliqua per se sine magistro indubitanter agnoscit. De quo si quis me mentiri putat, ueniat, experiatur et uideat, quod tale hoc apud nos pueruli faciunt, qui pro psalmorum et uulgarium litterarum ignorantia seua adhuc suscipiunt flagella, qui sepe et ipsius antiphone, quam per se sine magistro recte possunt cantare, uerba et syllabas nesciunt pronuntiare: quod cum Dei adiutorio leuiter sensatus et studiosus aliquis poterit facere, si, cum quanto studio neume disponantur, curet agnoscere.

Ita igitur disponuntur uoces, ut unusquisque sonus,  quantumlibet in cantu repetatur, in uno semper et suo ordine inueniatur. Quos ordines, ut melius possis discernere, spisse ducuntur linee, et quidam ordines uocum in ipsis fiunt lineis, quidam  uero inter lineas in medio interuallo et spatio linearum.

Quanticumque ergo soni in una linea uel in uno spatio sunt, omnes similiter sonant. Ut autem et illud intelligas, quante linee uel spatia unum habent sonum, quibuslibet lineis uel spatiis quedam littere de monochordo prefigurantur, atque etiam colores superducuntur: unde datur intelligi, quia in toto antiphonario et in omni cantu quantecumque linee uel spatia unam eamdemque habent litteram uel eumdem colorem, ita per omnia similiter sonant, tamquam si omnes in una linea fuissent, quia sicut linea unitatem sonorum, ita per omnia littera uel color unitatem significat linearum, ac per hoc etiam sonorum.

 Quodsi secundum ordinem sonorum ab ipsa littera uel colorata linea ubique inspicias, et illud aperte cognosces, quia in omnibus secundis ordinibus eadem uocum et neumarum est unitas. Similiter de tertio uel quarto ordine et reliquis intellige, siue superiores siue inferiores ordines cernas.

Igitur certissime constat, quia omnes neume uel soni in eiusdem littere uel coloris lineis similiter positi, uel dissimiliter litterata uel colorata linea pariter elongati, per omnia similiter sonant: in diuersis autem lineis uel spatiis etiam similiter facte neume nequaquam similiter sonant. Ideoque quamuis perfecta sit positura neumarum, ceca omnino est, et  nichil ualet sine adiunctione litterarum uel colorum.

Duos enim colores ponimus, crocum scilicet et rubeum, per quos colores ualde utilem tibi regulam trado, per quam aptissime cognosces de omni neuma et unaquaque uoce, de quali tono sit, et de quali littera monochordi: si tamen, ut ualde est opportunum, monochordum et tonorum formulas in frequenti habeas usu.

Septem uero sunt littere monochordi, sicut plenius postea monstrabo. Ubicumque ergo uideris crocum, ipsa est littera tertia C. et ubicumque uideris minium, ipsa est littera sexta F. siue in lineis, siue  inter lineas ipsi ducantur colores. Igitur tertio ordine sub croco prima est littera A. in qua tonus primus  uel secundus: super hanc iuxta crocum secunda littera B. in qua est tonus tertius uel quartus. Deinde in ipso croco est uox  uel littera tertia C. in qua est tonus quintus et sextus. uicina super crocum et tertia sub minio, est littera quarta D. in qua est tonus primus uel secundus. Proxima est minio quinta E. in qua tonus tertius uel quartus. In ipso est minio littera sexta F. in qua tonus quintus uel sextus. Iuxta super minium septima est G. in qua tonus septimus uel octauus. Deinde prima repetitur a. tertio ordine super minium et tertio subter crocum, in qua tonus primus  uel secundus, ut dictum est. Post quam omnes alie reiterantur  prioribus in nullo dissimiles. Que omnia plenius hec te figura docebit. [Table: 2Kb]

Quamuis autem duo semper toni in una sint littera uel uoce, tamen multo melius et frequentius conueniunt singulis neumis ac sonis formule secundi toni, quarti, sexti et octaui. Nam formule primi, tertii, quinti et septimi non conueniunt, nisi cum cantus ab alto descendens in grauem deuenerit finem.

Illud tandem cognosce, quod si uis in his notis proficere, necesse est ut aliquantos cantus ita memoriter discas, ut per singulas neumas modos uel  sonos omnes, qui, uel quales sint, memoriter sentias. Quod quidem longe aliud est memoriter sapere, quam memoriter canere, cum illud soli habeant sapientes, hoc uel sepe faciant imprudentes. Et simplicibus quidem ad cognoscendas simpliciter neumas ista sufficiant. Quomodo autem liquescant uoces, et an adherenter uel discrete sonent. Queue sint morose et tremule, et subitanee, uel quomodo cantilena distinctionibus diuidatur, et an uox sequens ad precedentem grauior, uel acutior, uel equisona sit, facili colloquio in ipsa neumarum figura monstratur, si, ut debent, ex industria componantur.



EPILOGUS. De modorum formulis et cantuum qualitatibus.

 uocum modus, ueterum editus uoto, disgregatus a uero et recto cantionis genere, et in chromaticam mollitiem deductus ob rationis penuriam num ad priorem statum labore haud facili reductus est. Etenim quia  ab auctoribus est editus, moderaminis iamiamque grauitate carebat. Nec mirum; cum enim existerent quidam, qui illum aurium arbitrio commiserint, quidam uero potiori agentes consilio rationibus adsignarint, utrique, prout uoluntas tulit, diuersi diuersa scripserunt. Itaque prout possumus, rationis speculatores sequentes, breuiter et strictim prosequamur.



CAPITULA.

    1. De motione et uocis acumine, seu grauitate.
    2. De integritate et diminutione.
     3. De consonantia, seu minus conuenientia uocum earumdem.
    4. De affinitatibus diuersarum uocum. De proprio uel adiectiuo accidenti unicuique.
    De modorum quatuor generibus, eorumque partitione cum differentibus distinctionibus.
    De formulis differentiarum, et earum proprietatibus.


I. uox est er ictus auditu sensibilis, quantum in ipso est. Omnis autem uox aut est continua, aut diuisa. Continua est, ubi sic se uocum sequitur ordo, ut unius finis, alteriusque principium discerni facile non possit; sicut fit cum in celesti arcu colorum habitudines spectamus. Sic enim rubens cernitur, ut tamen eius initium uel finis comprehendi non ualeat.  Sic est in reliquis. Diuisa uero, que singillatim profertur. Nulla uero uox fit, nisi motus precedat. Precedente autem motu, si fuerit uelox, spissiores et acutiores reddit uoces, si autem rarus, graues et grossiores.

Musica uox fit motione, motio autem habet in se tenorem. Quod quantitatem motionis exsequitur; ita ut si motus fuerit breuis, perparuus existat et tenor: si maior, ampliorem habebit tenorem. Musicus autem motus fit sex solummodo modis, id est, tono, semitonio, semiditono, uel trihemitonio, ditono, diatessaron et diapente. Intueri ergo libet, ut secundum quod creuerit motus, crescat et tenor; uerbi gratia: Ditonus duplum tonum, propterea et  duplum habebit tenorem. Tenor autem est mora uniuscuiusque uocis, quem ut tempus grammatici in syllabis breuibus et longioribus superscribunt.

II. Ex supradictis autem motibus alii existunt integri, id est, qui monochordum regulariter partiuntur, ut tonus, et reliqui: alii autem ab integritate deficiunt, qui monochordum equis ponderibus diuidi nequeunt, ut semiditonus. Tonus ergo integra dimensio est, quia per sesquioctauam proportionem regularis monochordi partionem assequitur; diatessaron uero per sesquitertiam; diapente autem per sesquialteram. Quapropter tonus omnis fit nouenis passibus, diatessaron quaternis, diapente uero ternis. Diapason autem ubique fit duobus passibus, cum et uicissim sibi in consonantiarum partibus  succedunt.

III. Omnis autem cantilena septem dissimilibus uocibus perficitur, ex quibus alie sunt consone, alie uero dissone. Prima itaque et quarta uox ternas in depositione, ac binas in eleuatione simillimas habent formulas. At secunda et quinta quatuor in depositione, et unam in eleuatione. Porro tertia et sexta quatuor ab inferioribus similes habent formulas, a superioribus nec unam. Post has quarta a septima dissociatur amplius, nec ullam retinent proportionum consonantiam ad se inuicem. Itemque prima et quinta a superioribus similes habent formulas, a depositione autem neminem. Secunda uero  ac sexta quaternis formulis similibus eleuantur, ac una deponuntur: unde et utraque proto adscribuntur. Tertia uero et septima ternas eleuationes ac binas depositiones habent, similesque deuteri modi exstant. Nam ergo quarta cum octaua minus in una eleuatione conueniunt. Notandumque, quia unius he esse dicantur modi, que eleuatione magis conueniunt. Que quamuis unius esse dicantur modi, habentes similes eleuationes et depositiones, nullatenus tamen aliqua ex his cum aliqua sibi depositione concordanti eleuatione concordat, aut conuenienti in eleuatione depositioni concordat.

Iu. Unaqueque uero uocum habet aliquid proprium, dum earum affinitas non ex toto acumine uel grauitate concordant, et aliqua semper similitudine  cum extraneis admiscentur, id est, cum eis, qui alterius modi sunt, utpote D. et A. que affines sunt, id est, unius modi non sunt proto tum similes, sed singillatim proprias retinent qualitates, dum D. deponitur tono, semitonio, et iterum eleuatur tono, semitonio, tritono, et semiditono usque ad aliud d. acutum. Itemque A. ditono deponitur et semiditono, eleuatur autem per tonum, semitonium et ditonum usque ad aliud a. acutum. Sed satis nunc ostensam esse dissimilitudinem inter affines uoces arbitror.

Nunc et similium uocum edisseram similitudinem: dum enim D. sit protus, et G. tetrardus, utraque tamen semitonio et ditono deponuntur, et ea symphonia, que D. continetur, si sit depositiua, tum modo et G. cani potest; quod exemplo patet in antiphona  hac.


Spiritus [c] alme illustrator omnium.

u. Sunt autem modi uocum quatuor, id est, protus, deuterus, tritus, tetrardus, qui et totidem subiugales habent; et principales quidem authentos dicimus, subiugales autem plagis nominamus. Eorum differentia talis est. Cum quilibet cantus octo uocibus ascendat, descendat uero quinque, atque inter omnes sint XII. una ex his bis annumerata graues omnes cum aliqua parte acutarum plagis attribuunt. Porro authentis cuncte acute cum aliquantis grauium conueniunt. Notatoque, quod sint tres ordines uocum, id est, graues, medie et acute. Ex  quibus medie semper annectuntur utrisque, acute autem conueniunt authentis, et graues plagibus. Et sic semper tres ex ambabus partibus utrorum sunt proprie.

uI. Differentiarum autem horum modorum formule secundum principia cantuum disposite sunt. Et quemadmodum finalis uox aliquem proprium modum metitur, sic et rationabiliter principia eorumdem cantuum aptiores sibi formulas coaptent, quatenus sit pulchra connexio que secundum proprios in unaquaque dirigatur motus.

Quos motus nempe diximus fore sex, qui cum tribus applicantur adherectionibus  , in unoquoque  modo diuersas et ampliores, et in quibusdam districtiores formulas efficiunt, secundum quod unicuique motiones cum adherectionibus adiungere possunt. Nec aliquis modorum ampliores permittitur habere formulas, nisi que ex ipso regulariter generari poterunt; ut sit cautela permaxima in uocum modulis, dum qualitatibus et quantitatibus excreuerint.

Quocirca musicus motus continet qualitatem et quantitatem. Quod si desierit qualitatem quantitatemque motus habere, iam non musicus motus erit. Qualitas autem motus est, utrum sit protus uel deuterus, aut quilibet alius modus. Quantitas autem, utrumnam sit duplus, sesquialter aut sesquitertius. Qualitas in modorum speciebus, quantitas in magnitudine prescribitur motuum. Preterea et modorum  diuerse species non minima prepollent quantitate  seu qualitate, dum unus in modum historie recto et tranquillo feratur cursu; alter uero anfractis saltibus concinatur; alius uideatur garrulus, et seuus in sublime extollens audientium animos. Item uero placidus letitiamque indicans morum; quod cuique prudenti satis patebit, curare si studuerit.

Diuersas autem habent formulas singuli modorum, quas regulariter sic de unoquoque producimus modo. Primo omnium constituatur musicus motus, in quo sit qualitas et quantitas, ex quo regularis uox oritur. Ex qualitate autem modi et ex quantitate singuli procreantur motus. uox autem fit prepositiua, appositiua et subpositiua. Que dum simul permixte fuerint, regulares et probatissimas in unoquoque modo confert formulas. Quod ut facilius pateat,  figuram subiecimus, quo facilior per oculos uia sit.  [Figure: [Table] 18Kb]

 Igitur protus decem habet regulares formulas, id est sex prepositiuas, et tres appositiuas, unamque subpositiuam. Et he quidem, que prepositiue sunt, fiunt tono, ditono, semiditono uel trihemitonio, et diapente. Appositiue sunt, que in eadem uoce, qua formula finitur, antiphone principium ponitur. Et he quidem duobus modis fiunt, id est aliquando in prima uoce, id est, ea que finem terminat: interdum in affinibus, in his uidelicet que finali uoce per sex supradictas consonantias conueniunt. Subpositiue, autem fiunt semiditono. Et dicuntur subpositiue eo quod fines formularum sub principia ducantur antiphonarum.

Quoniam uero protus duas diuersas in una terminatione habere uidetur formulas, libet intueri uberius, quibus distinctionibus utraque discerni ualeant,  cum una ex his sit authentica, altera plagalis. Et  secundum quod in proto diffinitum fuerit, teneatur et in reliquis. Formulas igitur authenti proti quinto loco a finali uoce disponimus; quod et in reliquis authentis similiter facimus. Formulas autem eiusdem plage tertia a finali uoce constituimus. Hinc itaque custodiendum, ut in plagis distinctionum fines uel principia nullo modo super formulas sibi attributas ponantur. Quod si euenerit, mox in authenti transit potestatem, quia solis authentis licet intendere fines, principiaue distinctionum ad quintas. Et quemadmodum illicitum est plagis super proprias formulas distinctionum summam intendere: ita et authentis non est opportunum, summam earumdem plagarum intendere, nisi transferantur. Sicque singuli propriam amittunt uim, dum alterius  nituntur adsumere gradum.

 Protus adest denis formarum nexus habenis,
Que modum authenticum nectunt undique totum.
He tibi sint cordi, iugiter habeantur in ore.
Has, queso, ne minuas, poteris si addere curas.
[Figure: [Table] 33Kb]






EPISTOLA GUIDONIS  MICHAELI MONACHO DE IGNOTO CANTU.

 Beatissimo atque dulcissimo fratri Micheli Guido, per anfractus multos deiectus et auctus. Aut dura sunt tempora, aut diuine dispositionis obscura discrimina, dum et ueritatem fallacia, et caritatem sepe conculcet inuidia, que nostri ordinis uix deserit societatem, quo Philistinorum concio Isreliticam puniat prauitatem, ne si mox fiat quidquid, ut uolumus, adeo in se confidens periturus decidat animus. Tunc enim est uere bonum id quod facimus, cum nostro factori adscribimus omne quod possumus.

Inde est, quod me uides prolixis finibus exulatum, ac teipsum, ne uel respirare quidem possis, inuidorum laqueis suffocatum. Qua in re simillimos nos cuidam dico artifici, qui cum Augusto Cesari  incomparabilem et cunctis inauditum seculis thesaurum, flexibile uidelicet uitrum, offerret, quia aliquid super omnes homines potuit, ideoque aliquid super omnes promereri se credidit, pessima sorte iussus est occidi; ne si, ut est mirabile uitrum, posset esse durabile, regius omni thesaurus, qui de diuersis erat metallis, fieret extemplo uitabilis  . Sicque ex illo tempore maledicta semper inuidia, sicut quondam paradisum, et hoc quoque mortalibus abstulit commodum. Nam quia inuidia artificis nullum uoluit edocere, potuit regis inuidia artificem cum arte perimere.

Unde ego inspirante Deo caritatem, non solum tibi, sed et aliis, quibuscumque potui, summa cum  festinatione ac sollicitudine a Deo mihi indignissimo datam contuli gratiam: ut quos ego et omnes ante me summa cum difficultate ecclesiasticos cantus didicimus, ipsos posteri cum summa facilitate discentes, mihi et tibi ac reliquis adiutoribus meis eternam optent salutem, fiatque per misericordiam Dei peccatorum nostrorum remissio, uel modica tantorum ex caritate oratio. Nam si illi pro suis apud Deum deuotissime intercedunt magistris, qui hactenus ab eis uix decennio cantandi imperfectam scientiam consequi potuerunt, quid putas pro nobis nostrisque adiutoribus fiet, qui annali spatio, aut si multum, biennio perfectum cantorem efficimus? Aut si hominum consueta miseria beneficiis tantis ingrata exstiterit, numquid iustus Deus laborem  nostrum non remunerabit? An quia Deus totum hoc facit, et nos sine illo nichil possumus, nichil habebimus?  absit. Nam et Apostolus, cum gratia Dei sit id, quod sit, cantat tamen: Bonum certamen certaui, cursum consummaui, fidem seruaui; in reliquo reposita est mihi corona iustitie.

Securi ergo de spe retributionis insistamus operi tante utilitatis; et quia post multas tempestates rediit diu optata serenitas, nauigandum est feliciter.

Sed quia diffidit tua de libertate captiuitas, rei ordinem pandam. Summe sedis apostolice Iohannes, qui modo Romanam gubernat Ecclesiam, audiens famam nostre schole, et quomodo per nostra antiphonaria inauditos pueri cognoscerent cantus, ualde miratus, tribus nuntiis me ad se inuitauit. Adii igitur Romam cum domno Grunualdo, reuerentissimo  abbate, et domno Petro Aretine ecclesie canonicorum preposito, uiro pro nostri temporis qualitate scientissimo. Multum itaque pontifex meo gratulatus est aduentu, multa colloquens et diuersa perquirens: nostrumque uelut quoddam prodigium sepe reuoluens antiphonarium, prefixasque ruminans regulas, non prius destitit, aut de loco, in quo sedebat, abscessit, donec unum uersiculum inauditum sui uoti compos edisceret, ut quod uix credebat in aliis, tam subito in se recognosceret. Quid plura? Infirmitate cogente Rome morari non poteram uel modicum, estiuo feruore in locis maritimis ac palustribus nobis minante excidium. Tandem condiximus, mox hyeme redeunte me illuc debere reuerti,  quatenus hoc opus prelibato pontifici suoque clero debeam propalare.

Post paucos dehinc dies Patrem uestrum atque meum D. Guidonem Pomposie abbatem, uirum Deo et hominibus merito uirtutis et sapientie carissimum et anime mee partem uidere cupiens uisitaui, qui et ipse uir perspicacis ingenii nostrum antiphonarium ut uidit, extemplo probauit et credidit, nostrisque emulis se quondam consensisse penituit, et ut Pomposiam ueniam, postulauit; suadens mihi monacho esse preferenda monasteria episcopatibus, maxime Pomposiam, propter studium, quod modo est per Dei gratiam et reuerentissimi Guidonis industriam nunc primum in Italia repertum.

Tanti itaque Patris orationibus flexus, et preceptis  obediens, prius auxiliante Deo uolo hoc opere tantum et tale monasterium illustrare, meque monachum  monachis prestare; cum presertim Simoniaca heresi modo prope cunctis damnatis episcopis, timeam in aliquo communicari.

Sed quia ad presens uenire non possum, interim tibi de inueniendo ignoto cantu optimum dirigo argumentum, nuper nobis a Deo datum, et utillimum comprobatum. De reliquo D. Martinum priorem sacre congregationis, nostrumque maximum adiutorem plurimum saluto, eiusque orationi me miserum plurima prece commendo, fratrem quoque Petrum memorem memoris esse commoneo, qui nostro lacte nutritus non sine labore maximo agresti uescitur hordeo, et post aurea pocula uini confusum bibit acetum.

Ad inueniendum igitur ignotum cantum, beatissime  frater, prima et uulgaris regula hec est: si litteras, quas quelibet neuma habuerit, in monochordo sonaueris, atque ab ipso audiens tanquam ab homine magistro discere poteris. Sed puerulis ista est regula, et bona quidem incipientibus, pessima autem perseuerantibus. uidi enim multos acutissimos philosophos, qui pro studio huius artis non solum Italos, sed etiam Gallos atque Germanos, ipsosque etiam Grecos quesiuere magistros; sed quia in hac sola regula confisi sunt, non dico musici, sed neque cantores unquam fieri, uel nostros psalmistas puerulos imitari potuerunt. Non ergo debemus semper pro ignoto cantu uocem hominis uel alicuius instrumenti querere, ut quasi ceci uideamur nunquam sine ductore procedere; sed singulorum  sonorum, omniumque depositionum et eleuationum diuersitates proprietatesque alte memorie commendare. Habebis ergo argumentum ad inueniendum inauditum cantum facillimum et probatissimum, si sit, qui non modo scripto, sed potius familiari collocutione secundum morem nostrum nouerit aliquem edocere. Namque postquam hoc argumentum cepi pueris tradere, ante triduum quidam eorum potuerunt ignotos cantus leuiter canere, quod aliis argumentis nec multis hebdomadibus poterat euenire.

Si quam ergo uocem uel neumam uis ita memorie commendare, ut ubicunque uelis, in quocunque cantu, quem scias uel nescias, tibi mox possit occurrere,  quatenus mox illum indubitanter possis enuntiare, debes ipsam uocem uel neumam in capite alicuius notissime symphonie notare, et pro unaquaque uoce memorie retinenda huiusmodi symphoniam in promptu habere, que ab eadem uoce incipiat: utpote sit hec symphonia, qua ego docendis pueris in primis atque etiam in ultimis utor:

Ut [C] queant [D F] laxis [DED] resonare [D D C D] fibris [E E] mira [EFGE] gestorum [D E C D] famuli [F G a] tuorum, [G F E D D] solue [GaGFE] polluti [F G D] labii [a G a] reatum, [FG a a] sancte [GF ED] Ioannes. [C E D.]

 uides itaque, ut hec symphonia senis particulis suis a sex diuersis incipiat uocibus? Si quis itaque uniuscuiusque particule caput ita exercitatus nouerit, ut confestim quamcunque particulam uoluerit, indubitanter incipiat, easdem sex uoces ubicunque uiderit, secundum suas proprietates facile pronuntiare poterit. Audiens quoque aliquam neumam sine descriptione, perpende, que harum particularum eius fini melius aptetur, ita ut finalis uox neume et principalis particule equisone sint. Certusque esto, quia in eam uocem neuma finita est, in qua conueniens sibi particula incipit. Si uero descriptam aliquam sumphoniam incognitam cantare ceperis, multum cauendum est, ut ita proprie unamquamque finias neumam, ut eodem modo finis  neume bene iungatur cum principio eius particule, que ab eadem incipit uoce, in qua neuma finita est. Ergo ut inauditos cantus, mox ut descriptos uideris, competenter enunties, aut indescriptos audiens cito describendos bene possis discernere, optime te iuuabit hec regula.

Deinde per singulos sonos breuissimas subposui symphonias, quarum particulas cum diligenter inspexeris, uniuscuiusque uocis omnes depositiones et eleuationes per ordinem in principiis ipsarum particularum gaudebis te inuenire. Si autem hoc attentare potueris, ut unius et alterius symphonie quaslibet uolueris particulas moduleris, omnium neumarum difficiles ualde atque multiplices uarietates breuissima et facili regula didicisti. Que omnia  cum uix litteris utcunque significemus, facili tantum colloquio denudamus.

Sicut in omni scriptura XX et Iu litteras, ita in omni cantu septem tantum habemus uoces. Nam sicut septem dies in hebdomada, ita septem sunt uoces in musica. Alie uero, que super septem adiunguntur, eedem sunt, et per omnia similiter canunt in nullo dissimiles, nisi quod altius dupliciter sonant. Ideoque septem dicimus graues, septem uero uocamus acutas. Septem autem littere non dupliciter, sed dissimiliter designantur hoc modo: . A B C D E F G a [Figure: [Symbol] 1Kb] c d e f g a [a] b [b] c [c] d [d].

Qui uero monochordum desiderat facere, et qualitates et quantitates, similitudines et dissimilitudines  sonorum tonorumue discernere, paucissimas, quas subiecimus, regulas summopere studeat intelligere. In monochordo autem istis litteris uel mensuris disponuntur  . grecum, hoc est G Latinum pone in capite. Et inde incipiens totam lineam, que sonanti chorde subiacet, per nouem partes studiosissime diuide, et ubi prima pars fecerit finem iuxta Gamma primam litteram pone A. Ab ipsa prima similiter usque ad finem partire per nouem, et ubi prima pars finem fecerit, secundam B litteram iunge. Post hec ad reuertens, ab ipsa usque ad finem diuide per quatuor partes, et in prime partis finem tertiam C pone: similiter a prima A diuide per  quatuor, et similiter signabis quartam D. Eodem modo sicut cum prima inuenta est quarta, ita cum secunda inuenies E quintam, et cum tertia F sextam, et cum quarta G. septimam. Deinde rediens ad primam A ab ipsa usque ad finem in medio spatio inuenies alteram primam a, et similiter cum secunda inueniens alteram secundam b, et cum tertia tertiam c, sic et de reliquis ad eumdem modum per diapason. Et ut de diuisione monochordi in paucis multa constringam, omnes toni nouem ad finem passibus currunt. Diatessaron uero semper quatuor passus facit, diapente tres, et diapason duos, quia his tantum quatuor diuidimus modis. Deinde nota, quod inter secundam et tertiam uel inter quintam et sextam paruissima spatia fiant, que semitonia  uocantur; inter alias uero uoces maiora interualla fiunt, et dicuntur toni A t. B s. C t. D t. E s. F. t. G t.

Iunguntur ad se inuicem uoces sex modis, tono, semitonio, ditono, semiditono, diatessaron, diapente. De tono autem et semitonio supra diximus. Ditonus autem est, dum inter duas uoces duo sunt toni, ut inter tertiam et quintam, et reliquas.

Semiditonus autem dicitur, quia minor est ditono, cum inter duas aliquas uoces est unus tonus et unum semitonium, D t. E s. F. Diatessaron autem dicitur de quatuor, cum inter aliquam uocem et quartam a se duo sunt toni, et unum semitonium D t. E s. F t. G. Diapente dicitur de quinque, cum inter aliquam uocem et quintam a se tres sunt toni, et unum semitonium.  D t. E s. F t. G t. a. Non aliter, quam his sex modis, uoces iuncte concordant uel mouentur; atque hi dicuntur sex motus uocum, quibus ad se inuicem uoces concordant uel mouentur. Ea uero concordia, que est inter grauem aliquam litteram et eamdem acutam, sicut a prima in primam, uel a secunda in secundam, diapason dicitur, id est de omnibus: habet enim omnes uoces, et tonos quinque cum duobus semitoniis, hoc est, diatessaron et diapente. Hec diapason in tantum concordes facit uoces, ut non eas dicamus similes, sed easdem. Omnes autem uoces in tantum sunt similes, et faciunt  similes sonos et concordes neumas, in quantum similiter eleuantum uel deponuntur secundum depositionem tonorum et semitoniorum: utputa prima uox A et quarta D similes et unius modi dicuntur, quia utraque in depositione tonum, in eleuatione uero habent tonum et semitonium et duos tonos. Atque hec est prima similitudo in uocibus, hoc est, primus modus.

Secundus modus est in secunda B et in quinta E. Habent enim utraque in depositione duos tonos, in eleuatione semitonium et duos tonos. Tertius modus est in tertia C et in sexta F; ambe enim semitonio et duobus tonis descendunt, duobus uero tonis ascendunt. Sola uero septima G quartum modum facit, que in depositione unum tonum et semitonium  et duos tonos, in eleuatione uero duos habet tonos et semitonium.

Et qui plene exercitati sunt in hac arte, possunt unamquamlibet symphoniam secundum hos quatuor uariare modos, utputa, si quis unam symphoniam primum in uoce prima A, et postea eamdem incipiat in uoce secunda, dehinc in tertia. Et secundum quod ipse uoces diuersam habent tonorum et semitoniorum positionem, sic uariis modis secundum uniuscuiusque proprietatem eam pronuntiet. Quod quidem facere ualde est utile, et ualde facile, hoc modo:


 Tu [D] Patris [F G] sempiternus [G G G G] es [a] Filius [F E D.] Tu [E] Patris [G a] sempiternus [a a a a] es [[Figure: [Symbol] 1Kb] ] Filius. [G F E] Tu [F] Patris [a [Figure: [Symbol] 1Kb] ] sempiternus [[Figure: [Symbol] 2Kb] ] es [c] Filius. [a G F] Tu [G] Patris [[Figure: [Symbol] 1Kb] c] sempiternus [c c c c] es [d] Filius. [b aG]

Igitur curiose est intendendum de omni melo, secundum cuiusmodi proprietatem sonet, siue in principio siue in fine, quamuis de solo fine dicere soleamus. Quedam autem neume reperte sunt, quarum aptitudine hoc solemus aduertere, utpote:  [Figure: [Figura] 4Kb]  Cum enim finito aliquo cantu hanc neumam eius in fine bene uideris conuenire, statim cognosces, quia cantus ille finitus sit in primo modo, et primo uel quarto sono, quia in his duobus sonis primus est modus.

Sola autem hac neuma solemus primum tonum discernere, quamuis cum alia qualicunque symphonia,  que in eodem sono incipit, hec possit similiter, et aliquando melius fieri. Cuius enim modi symphoniis quelibet symphonia aptatur, eius modi esse cognoscitur; sicque intelligis, an bene aliquam neumam pronunties, cum eam eiusmodi symphoniis, in quo modo notata fuerit, competenter aptari conspexeris. Nota autem, quomodo modos dicimus eos,  qui in formulis tonorum non proprie sed abusiue nominantur toni, cum modi uel tropi proprie dicantur.

Illud quoque debes agnoscere, quomodo in omnibus modis, cum graue fuerit melum, grauibus aptatur modulis uel melis. Cum uero alta fuerint mela, altis melius conueniunt melis uel modulis. Ideoque habes in formulis modorum duas formulas in unoquoque modo. Prima namque et secunda formula primi est modi, tertia et quarta secundi, quinta et sexta tertii, septima et octaua quarti. Ideo enim octo toni dicuntur, quia octo habent formulas. Prima autem et tertia, quinta et septima formula quatuor modorum altos continent cantus; secunda uero et quarta, et sexta et octaua eorumdem modorum  grauia uel minus alta continent cantica. Unde Greci multo melius pro primo et secundo tono dicunt authentum protum et plagis proti; pro tertio et quarto authentum deuterum et plagis deuteri; pro quinto et sexto authentum tritum et plagis triti; pro septimo et octauo authentum tetrardum et plagis tetrardi. Quod enim illi dicunt protum, deuterum, tritum, tetrardum, nos dicimus primum, secundum, tertium, quartum. Et quod illi dicunt authentum, nos maiorem et altum uel acutum nominamus. Plagin uero Latine subiugalem uel minorem uel grauem possumus appellare.

Has itaque modorum octo formulas precipue debet scire, quisquis canendi peritiam uult habere, ut qualiter in singulis modorum cantibus quelibet  neuma uel uox resonet, possit aduertere. Preterea quamuis primam et secundam et tertiam uocem cum quarta, quinta et sexta concordare dixerim, in eo tamen differunt, neque omnes neumas similiter faciunt, quomodo a [Figure: [Symbol] 1Kb] c habent post se in depositione tres tonos, ante se in eleuatione duos tonos: at uero D E F unum tantum in depositione habent, tres uero tonos in eleuatione. Ideoque multi cantus eiusdem sunt modi, sed non eiusdem soni. Quidam autem minus plene peruidentes istam differentiam, adiungunt unam uocem in acutis inter primam et secundam, ut sint due secunde, et ueniant duo toni et unum semitonium post D E F sicut post a [Figure: [Symbol] 1Kb] c in eleuatione; et rursus d e f acute possunt  deponi duobus tonis, sicut a b c quatenus nulla sit differentia inter D E F et inter a [Figure: [Symbol] 1Kb] c, cum id, quod cantatur in a [Figure: [Symbol] 1Kb] c et in D E F possit cantari.

Ut autem singulis uocibus sua proprietas permaneat, melius est, ut cantuum inspiciatur natura; et cum cantus hos tres tonos uideatur admittere, fiat hoc in F G a [Figure: [Symbol] 1Kb] . Cum uero post duos tonos non nisi semitonium sumit, fiat hoc in c d e f presertim cum pro huius uocis additamento maxima confusio nascatur simplicibus. Nam si due sunt secunde post primam, cum ad alteram semitonio, ad alteram uero tono prima ipsa iungatur, facile est uidere, quod ipsa prima, ac per hoc et alie contigue uoces duos habeant tonos; utpote prima, si eam semitonium  sequitur, de proto transit in deuterum; si autem duorum uel plurimorum modorum unam uocem esse liceat, uidebitur hec ars nullo fine concludi, nullis certis terminis coarctari. Quod quam sit absurdum, nullus ignorat, cum semper sapientia confusa queque et infinita sponte repudiet. Quod si quis dicat, hanc uocem ideo esse addendam, ut grauis F sexta usque ad super quartam supra lineam ad a, per diapente possit ascendere, aut eadem sexta ad sub quintam descendere, illud quoque debebit recipere, ut inter sextam F et septimam G alia uox addatur, ut naturalis secunda grauis B eleuetur ad quintam, et eadem acuta deponatur ad quartam. Quod quia a nemine est factum, hoc quoque a nemine est faciendum.

 Igitur, sicut ex ipsa monstratur natura, et per beatum Gregorium diuina protestatur auctoritas, septem sunt uoces, sicut et septem dies; unde et prudentissimus petarum septem cecinit discrimina uocum; quam sententiam et ipsi philosophi pari concordia firmauerunt. Interea curandum est, ut sciatur de qualibet neuma, in quantis et qualibus sonis es e possit, uel non possit.

Potest enim fieri in tertio, et in sexto, et in septimo sono, quia hi tres soni duobus pariter tonis ascendunt, et ipsa symphonia duobus tantum fit modis.

Preterea septima uox cum tertia in eleuatione concordat; utraque enim duobus tonis et semitonio, et item duobus tonis eleuantur. Eadem quoque septima  cum quarta concordat uno tono in eleuatione, et in depositione tono et semitonio, et duobus tonis in utroque cantatur similiter.

Prima quoque cum quinta omnes depositiuas neumas communiter facit; deponitur enim duobus tonis et semitonio. Itaque he uoces similes faciunt neumas, prima cum quarta; secunda cum quinta; tertia cum sexta; septima cum prima uel cum tertia. Nulla autem uox ultra quatuor eleuationes uel depositiones habet, quia non potest grauari uel acui, nisi ad secundam uel tertiam, uel quartam uel quintam secundum sex species, quas supra dixi, id est, tono, semitonio, ditono, semiditono, diatessaron et diapente. Nam cum uox aliqua ad secundam mouetur, aut fit tono, aut semitonio; cum uero ad tertiam,  ditono uel semiditono. Ad quartam uel quintam non fit nisi per diatessaron et diapente. Intellige preterea, quod in authentis ad octauas cantus a sua finali uoce ascendit; descendit autem nonnisi uno tono sub finali, excepto trito, qui a suo fine non deponitur, quia non habet sub se tonum, sed semitonium. In plagis autem a finali uoce ad quintam descendimus et ascendimus, nisi sit, prolixior cantus, qui plagalem depositionem et authenticam eleuationem habeat, quod tamen rarissime fit.

Principia quoque cantuum in omnibus illis uocibus esse possunt, que secundam predictas sex consonantias cum finali uoce conueniunt. Si qua aliter inueneris, ex ipsa raritate cognosces, quod sint  auctoritate presumpta; non autem sunt regule firmitate distincta. Illud autem quis non intelligat, quod de uocibus quasi syllabe et partes et distinctiones uel uersus fiunt? que omnia inter se inuicem mira suauitate concordant, tantum sepe concordiores, quantum similiores.

Hec pauca quasi in prologum Antiphonarii de modorum et neumarum formula rhythmice et prosaice dicta musice artis ostium breuiter, forsitan et  sufficienter aperiunt. Qui autem curiosus fuerit, libellum nostrum, cui nomen Micrologus est, querat; librum quoque Enchiridion, quem reuerentissimus Oddo abbas luculentissime composuit, perlegat, cuius exemplum in solis figuris sonorum dimisi, quia paruulis condescendi, Betium in hoc non sequens, cuius liber non cantoribus, sed solis philosophis utilis est.


Explicit epistola.





TRACTATUS GUIDONIS  CORRECTORIUS MULTORUM ERRORUM, QUI FIUNT IN CANTU GREGORIANO IN MULTIS LOCIS.
Ex cod. Tegernseen. sec. XIu uel Xu.

 Multorum considerans errorem coactus sum Gregorii cantum, quem multis in locis plures enormiter deprauarunt, Dei iuuamine ueris suis, finalibus scilicet, tropis adducere. Cogitaui dolens de diuersorum in choro cauillatione, credentes se ueram habere cantus semitam, alter alterum iniuste maleque canere reprehendit, iactationem uero ueritatis seu falsitatis, atque troporum finales, quos cerno nimium deprauatos, alter alteri minime secundum musice practicam assignans.

Multotiens etiam noui, quod per quorumdam ignorantiam sepius cantus deprauatur, quemadmodum tam plures habemus deprauatos, quos reuera non ita, ut nunc in ecclesiis canunt, modulantis auctoritas  protulit, sed praue hominum uoces motum animi sui sequentium recte composita peruertere, peruersaque in usum incorrigibilem deduxerunt adeo, ut iam pessimus usus seruetur pro auctoritate et conseruetur.

Sunt etiam plerique clerici uel monachi, qui artem musice iucundissime neque sciunt, neque scire uolunt, et quod grauius est, scientes refutant et abhorrent, et quod si aliquis musicus eos de cantu, quem uel non rite uel incomposite proferunt, compellat, impudenter irati obstrepunt, nec ueritati adquiescere uolunt, suumque errorum suo conamine defendunt. Talium igitur bestialitati meo pro posse succurrere proposui, uolens quemlibet cantum per eos deprauatum terminis musicalibus suum ad tropum,  non uocabulis grecis uelut speculatione, sed positiua recitatione reducere. Plures etenim tropos uel modos uocant tonos, quos Gregorius in suo libello musice redarguit dicens: abusiuum esse tropos tonos uocare, ostendens etiam tropum dici a Greco tropos, quod interpretatur conuersus uel conuersio, eo quod quisque tropus conuertit se a ceteris tropis ad suas regulas, et ad proprias figuras uel  modos. Et tonum affirmat dici a tonando aut sonando. Ea igitur proportione, qua quis maior numerus minorem superat, uel minor superatur a maiore in grauitate eiusdem, et eius uocis prior sonus superat posteriorem, uel posterior superatur a priore. Hic tonus contingit ex  octaua proportione, ubi maior numerus, ut iam dictum est, minorem totum in se continet, et eius octauam partem, ut octonarium nouenarius.

Talibus speculationibus presenter omissis, etiam nominibus appellatis, scilicet proslambanomenos, hypate hypaton, item positiua declaratione, prout necessitas requirit, tantumque missarum solemnitatibus communiter insistimus, quem Gradale sancta mater appellat Ecclesia, non aduertens multum  aliquarum notarum subtractionem uel additionem, sed quosdam cantus, quod ad suos ueros finales seu tropos perducere teneor, titulabo. Cantores uero et lectores huiusmodi, ut non arrogantem, rogito, me putent, sed ne tanti auctoris positio per deprauatores totaliter obfuscetur, hanc correctionem et productionem aliqualiter aggressurum.

Omnium quidem cantuum libri Gradalis prolixum esset errorem eradere, nam quidam in cantus inceptione, alii in medio, alii in fine, alii in troporum seu modorum eleuatione depressioneque contra regulas musicorum peccauerunt, ut in hoc introitu: Populus Sion, quem plerique a finali inceptione in diapente eleuant, quidam in c acuto sumunt principium, quidam in his dictionibus, scilicet: et  auditam faciet, diuersis modulantur modis, per quem errorem in magnam peruenit dictus introitus tropi septimi falsitatem. Iuxta regulas musicorum in practica laborantium, Theogeri, ceterorumque idem Introitus incipiendus est in G graui, transiliens in diatessaron, scil. c acutum, et sic in heptachordo acuto modulando rite et rationabiliter in  F graui sedem suam perducit ad finalem.

 Graduale Qui sedes. Hic cantus a multis dignoscitur deprauatus, scilicet in principio et in hac dictione super, que tetrardo authentico naturaliter deputatur. In F graui et in c acutum eleuatus sine dubio est incipiendus, et hec syllaba su c acuto deputabitur, g acutum gradatim uisitans, ut hec syllaba per ab c acuto a acutum suum diapente immediate uisitat, et artificiali cursu G graue, ut authentum decet, requirit et recipit pro finali.

Graduale Tollite portas. Huius cantus modulatio ab idiotis magnifice deprauatus cognoscitur. Nam cum iste cantus sit proti plagalis, huius inceptionem sumunt in G graui, ut presens graduale Tollite, uel in E graui, ut hoc graduale: In sole posuit, cum potius in A graui uel in D graui sumere  deberent: et sic eumdem cantum finiunt in a acuto, ponentes sedem proti plagalis ad ipsorum beneplacitum. Nondum enim legerunt Theogeri uerba super hac modulatione dicentis: »Hoc modo synemmenon in grauibus minus necessarium quibusdam uidetur, et contenditur ut uidetur. Sed in nostro cantu, quem Gregorianum nos iactamus, uitari nullo modo potest, ut in hoc cantu: In sole posuit, et in aliis, qui eiusmodi canuntur symphonia, et in ceteris quamplurimis; alioquin cantus ex magna parte mutabitur, aut non rite finietur. Et quia uoces in speciebus diapason eedem esse dicuntur, ideo nimirum non  uidemus, si tetrachordum synemmenon in acutis inter f et d locum  habeat, quando etiam in grauibus inter et D habere possit et debeat.« Hec sunt ad litteram uerba Theogeri. Reducatur igitur secundum eius doctrinam huiusmodi modulatio ad ueram formam: dum enim sic, ut dictum est, proti plagalis incipiendus est in D graui, ut Tollite in A graui, ut A summo celo, et in E. graui eius sede rationabiliter finiendus: sequitur, quod secundum huiusmodi eorum inceptiones prosequendo ambo in eorum propria sede finali, que est D graue, finem habebunt. In quibus, sicut in omnibus ceteris gradualibus, que huiusmodi melodia cantantur. B graue a sono proprio liquescit descendendo in tonum, sicut hoc idem etiam in aliis locis nonnunquam contingit.

Graduale Ostende nobis. Error huius cantus est in  hoc loco: misericordiam tuam, ut secundum artem dicatur, si hec dictio tuam uocem finalem huius dictionis misericordiam repetierit ascendendo, irregulariter terminatur, quia in C graui primus semitonium terminaret, quod non est sedes proti plagalis, cum tamen hic cantus sit secundi modi. Ut autem artificialiter reducatur ad sedem, incipiendus est in G graui, et finalis uox huius dictionis misericordiam erit D graue, et sequens dictio, scilicet, tuam, incipienda erit in D graui, et ita prosequendo plagaliter in E graui finietur, finalis uero uox harum dictionum: tuum et auertisti fungitur  ratione prelibata cantus Tollite, et ceterorum huiusmodi symphonia.

Grad. Saluum fac seruum. Quidam hoc gradale in F graui incipiunt, et enormiter, cum proti sit authenti, in a acuto finiunt. Qui quidem finalis est contra omnes musicos; et absque formidine dico musicos; nam infiniti sunt, qui se dicunt musicos, tantum scientes, uel ita putantes se scire uocum discrimina, ut illi, qui uocibus imponunt signa uel nomina, dicentes ut, re, mi, fa, sol, la. Tales in musice falsitatibus laborant, et gloriantur, quia omnibus istis signis interemptis adhuc uocum naturam mactant. Noto etenim illos esse musicos, ut Betius affirmat musicum his uerbis: »Is uero est musicus, qui ratione perpensa canendi scientiam  non seruitio, sed imperio speculationis, assumpsit.« Redeundo ad propositum, contra tales musicos, est illa finalis uox pro sede proti. Illi autem sunt et dicuntur uituperatores, ut contradictores scilicet, erga ea non sunt digni. Conueniunt enim omnes musici, in hoc enim omnis cantus est in his quatuor uocibus finiendus, scilicet D E F G grauibus. Sed iste cantus secundum deprauatores in neutra harum finietur. Cur autem tantum in his quatuor finiatur, breuitatis causa omittitur. Incipiendum est hoc gradale in C graui, et modulandum per tonum et semiditonum et semitonum et semiditonum et tonum et tonum et semiditonum et semiditonum et tonum et tonum et tonum, scilicet ista duo uerba:  saluum fac et sic artificialiter producitur ad finalem.

Introitus Deus in adiutorium. Raro hic introitus rite canitur, et hoc propter diuersam inchoationem; nam quidam in G graui inchoant, et statim in his dictionibus, scilicet Domine cum sequentibus enormiter errant, et finaliter perueniunt in D graue, quod non est sedes tetrardi authenti, cuius tropi est dictus introitus. Etiam quidam inchoant in c acuto, et sic prosequuntur, et tunc finiunt in G graui, sed peruerse incipiunt. Utens auctoritate Ioannis Anglici dicentis: »Tota uis cantus ad finales respicit, et quocunque modo uariatur, semper ei modus adiudicandus est, in cuius finali cessauerit:« unde idem, quomodocunque cantus sit falsificatus uel qualitercunque uariatus, ad suum tropum conuenienter  reducatur; dico dictum introitum taliter reduci: Incipiatur in G graui, et hec dictio Domine incipiatur in C graui, et cantetur intensiue per tonum et tonum, et semitonum et semitonum, et hec dictio ad inchetur in d acuto, et hec dictio adiuuandum inchetur in d acuto, et moduletur per tonum et tonum, et tonum et semitonum, et semiditonum et tonum; et hec dictio me finiat c acutum uisitando f acutum, et sic prosequendo conuenienter reducitur ad suum tropum, scilicet tetrardum authentum.

Communio Passer inuenit. Rarissime hec communio  iuste canitur. Errant in hoc, quod eam incipiunt in G graui, et perducunt in c acutum uel in d acutum, et in medio huius cantus proprietatem proti peruertunt in proprietatem triti; et ex quo tanti sit erroris ad proprietatem proti authenti taliter reducatur. Incipiatur iam dicta communio in D graui, et perducatur prima syllaba in G graue, et finita hac dictione domum in G graui, sequens dictio et recipiat G graue, et sequens dictio, scil. turtur cantetur per F et G graues. Similiter et sequens dictio scil. nidum cum sequentibus dictionibus modulentur in unisono, et secundam syllabam huius dictionis scil. reponat, uisitet b rotundum acutum, et hec dictio pullos per G et F graues cantetur. Hec dictio suos cantetur per  F G D graues, et hec dictio altaria inchetur in F graui, et cantetur ascendendo per tonum et semiditonum, et sic prosequatur ad finem, et procul dubio in D graui  raro permanebit.

Aufer a me. Communionem hanc multi incipiunt in c acuto, et in a acuto finiunt, quorum neutrum tamen est alicuius modi, quod euidentissime omnibus liquet musicis. Igitur falsificauerunt usuales iam dictum tonum, et alios infinitos, ignorantia ipsa hec causante. Hic cantus, cum sit modi tetrardi, incipiendus est in G graui, et idem cantus in principio immediate d acutum suum diapente uisitans transit usque ad finalem dictionem, scilicet est, que modulatur per a acutum et G graue tantum,  et sic modi tetrardi permanebit.

Graduale Domine preuenisti. Etiam hoc gradale absque deprauatione nequiuit permanere. Similiter et aliud gradale, scilicet Benedicta et uenerabilis, eiusdem melodie, licet frequentius in ecclesiis decantetur. Deprauatio huiusmodi patet in hac dictione pretioso, que finiri debet in G graui, quia talis melodia est proti modi, sed infiniti finiunt in C graui. Statim uersus gradalis hoc esse falsum demonstrat, quia finitur in D graui. Etiam omnes proprietates proti concurrunt in eadem symphonia, per quas aperte cognoscitur dicte melodie deprauatio. Canta igitur, ut ad protum possis peruenire, predictam dictionem, scilicet pretioso, per G D F E  F D E D D graues, et ab a acuto G E G F E D E F D D. et sic regulariter finietur.

Sequentia Eia recolamus. Huius sequentie sedes est G graue, et finito hoc uersu, scil. Deus qui creauit in d. acuto, sequens uersus, scil. mirabilis, non incipiatur in g acuto, uelut usuales deprauauerunt, sed in d acuto, et hec dictio mirabilis per d c [Figure: [Symbol] 1Kb] e et prosequenda est, secundum quod hec sequentia in hoc libro  demoratur et finitur in G. graui  et eius tetrardus.

Sequentia Sancti Baptiste. Hec sequentia dignoscitur deprauata in hoc uersu: placatus, et etiam in hoc uersu: et agni; nam quidam hunc uersum placatus diuersimode inchoant, et contendunt quomodo inchetur, sicut et de hoc uersu: et agni.  Sed quia presens sequentia est proti authenti, merito hic uersus, scil. placatus, inchoatur in a acuto, et tunc ultima dictio eiusdem uersus uel eius consortis manet in d acuto, et sic regulariter perducitur ad suum finale, scilicet D graue.

Sequentia Laus tibi Christe. Peccauerunt usuales in hac sequentia, et specialiter in hoc uersu: Aphorisco; quem incipiunt in c acuto, et sic prosequendo finiunt etiam in c acuto. Attamen eam in F graui terminare debuissent, ex quo triti sit authenti. Dimitte usualem ululatum in hoc uersu, et eum incipe in F graui, et ita prosequendo sequentiam in F graui rationabiliter terminabis. Idem iudicium erit de hac sequentia: Psallite regi, quia eiusdem est symphonie.

 Laus tibi Christe Patris. Etiam hec sequentia est deprauata in hoc uersu: Ut liceat, nam quidam predictum uersum inchoant in a acuto, cum tamen ipsa in D graui finiri deberet, eo quod sit ipsa proti authenti. Ut igitur dicta sequentia reducatur ad suum finalem, finito uersu nobis terrena, in a acuto, sequens uersus, scilicet ut liceat, incipiatur in D graui, et moduletur sic: D G F c G a F G F E E E F G G F E d E D D F E E D D, quo uersu et eius consorte finitis ultimus uersus ita moduletur: D E F G F F E E G a G F E D F E C E F D D, et sic ad suum regulariter perducitur finalem.





QUOMODO DE ARITHMETICA PROCEDIT MUSICA. Sequens opusculum in cod. ms. S. Emmerami habetur post Micrologum Guidonis. An eiusdem, an alterius auctoris sit ignoro.

 Quinque sunt in Arithmetica inequalitatis genera. Ex quibus tria postrema respuens musica primum tantum et secundum admittit, id est multiplex et superparticulare. Est uero multiplex, ubi maior numerus minorem numerum habet in se totum uel  bis uel ter uel quater ac deinceps, nichilque deest et nichil exuberat. Ex huius generis radice oritur prima et perfectissima symphonia, que dicitur diapason, et est in dupla proportione, et bis diapason que quadrupla proportione colligitur. Superparticulare uero  est, quando maior numerus minorem habet in se totum, et unam eius aliquam partem, eamque uel dimidiam, ut tria ad duo et uocatur sesquialtera, uel sescupla, uel emiolia proportio. uel tertiam, ut quatuor ad tria et uocatur sesquitertia uel epitrita proportio et deinceps. Ex huius generis radice oriuntur due symphonie diapente et diatessaron. Et diapente sesquialtera, diatessaron uero sesquitertia uocatur. Tonus quoque ex eodem genere procedens sesquioctaua proportione colligitur. Reliqua autem inequalitatis genera reiiciuntur, quia dum maior numerus minorem non parte sed partibus superat, euenit ut uoces etiam his mensurate confuse et absone fiant. uersatur igitur in multiplici genere dupla, tripla, quadruplaque proportio. Et dupla facit diapason, ut  sunt Iu ad uIII. Tripla uero  , ut sunt II ad uI. Quadrupla etiam, ut Iu ad XuI bis diapason constituit.

uersatur uero in superparticulari genere sesquialtera uel sesquitertia et sesquioctaua proportio. Et sesquialtera, ut sunt uI ad IX uel uIII ad XII diapente. Sesquitertia autem ut uI ad uIII uel IX ad XII diatessaron. Mista uero sesquialtera et sesquitertia faciunt diapason, [Figure: [Figura] 2Kb]

Sesquioctaua uero, ut sunt uIII ad IX tonum efficit. Multiplex ergo inequalitatis genus diapason per duplum, ut I ad II diapason et diapente per triplam,  ut I ad III bis diapason per quadruplam ut I ad Iu generat proportionem. Superparticulare autem inequalitatis genus diapente per sesquialteram diatessaron per sesquitertiam, tonum per sesquioctauam creat proportionem.


De uocibus uII.

Septem sunt diuerse uoces, que iterum sicut septimane dies repetite duo diapason complent. Ultra hec duo diapason monochordum non debet extendi, quia omnis chorda grauioris diapason alteram in acuto diapason sibi concinentem habet. Ideo etiam infra sesquitertium idem diatessaron non potest coaptari, quia cum diapason u tonorum et duorum semitoniorum, diapente trium tonorum et  unius semitonii diatessaron duorum tonorum et unius semitonii capax est, in duobus diapason quatuor troporum quaterna positio inuenitur. Sic hec partim speciales sunt, ut graues subiugalibus, excellentes authenticis; partim communes tam subiugalibus quam authenticis, ut finales et superiores, in quibus subiugales cum magistris  , id est diapente, ad hoc etiam Seculorum amen quamuis non eisdem chordis, in eisdem tamen tetrachordia fines quoque quos et magistri sortiuntur.


De Tropis siue tonis.

Tropi quos abusiue tonos nominamus quatuor sunt natura secundum gentium uocabula. Sunt autem dicti dorius, phrygius, lidius, mixolidius. Secundum  monochordi uero positionem sic sunt uocati: Protus, deuterus, tritus, tetrardus, secundum litterarum autem ordinem sic:

[Figure: [Table] 1Kb] Protus hac ratione constat ab A in d. Deuterus a B in E. Tritus a c in f. Tetrardus a D in G. Sed cum acumen grauitatem, grauitas acumen confunderet, consilium fuit, ut quisque tropus partiretur in duos, ut grauia grauibus, acuta conuenirent acutis. Et acuti authentici: graues uero Grece plage, Latine subiugales uel laterales uocarentur. Horum primus hypodorius cantatur ab A in a. Secundus hypophrygius a B in [Figure: [Symbol] 1Kb] tertius hypolidius a C in c. Quartus hypomixolidius a D in d. Dorius item authenticus a D in d. Phrygius ab E  in e. Lidius ab F in f. Mixolidius a G in g. Quatuor hi modi ita naturaliter sunt disiuncti, ut alter alteri in sua sede locum non tribuat, alter alterius neumam aut nunquam recipiat, aut transformet. Ut sunt hec in offertoriis. Iubilate. Ipse est Deus, etc. Deo nostro. Filie regum. uarietate. Iustitie Domini. Factus est, etc. In ea sanctific., etc. Filiorum, etc.

Omnis ergo diatessaron uel diapente uel diapason species a quouis tropo, cuius est, incipit, et in eumdem desinit. Quapropter ille species, que ab uno incipiunt et in alium desinunt, licet quidem regularem tonorum et semitonii positionem habeant, tamen non sunt omnino naturales, ut D et G E et a. Alie quoque que, in quo incipiunt, non finiuntur  tropo, nec consuetam diatessaron habent positionem, id est, duos tonos et semitonium ut est f et [Figure: [Symbol] 1Kb] omnino abiiciende sunt. Similiter et diapente B et f que non habent III tonorum et semitonii positionem, non sunt recipiende. Unde omnes regulares diatessaron species a grauibus, diapente uero a finalibus oriuntur.

Tetrachorda in monochordo bifariam fiunt, scilicet secundum mensuram et secundum troporum institutionem. Que autem secundum mensuram construuntur, habent s in ultimo. Nam ita numerantur t [o] t [o] s. habent quoque coniunctionem tetrachorda, quod Grece dicitur synaphe in E. Disiunctos uero tonos, quod grece dicitur diezeusis, inter A et B. Que uero secundum troporum institutionem construuntur,  habent s. in medio. Nam ita numerantur. t [o] s t [o] Habent quoque synaphe in D et d diezeusin uero in A et G et inter a et g. In hac tetrachordorum institutione cuiusque tetrachordi prima littera proti est, secunda deuteri, tertia triti, quarta communis proto et tetrardo, ut D et d uel specialis tetrardi, ut G et g. Protus habet diatesseron A D a d deuterus uero B E [Figure: [Symbol] 1Kb] e tritus quoque C F c f tetrardo seruit D G et d g.

Dorius est authenticus, hypodorius subiugalis, phrygius authenticus, hypophrygius subiugalis, lidius authenticus, hypolidius subiugalis, mixolidius dicitur authenticus, hypomixolidius subiugalis.

 Quod itaque tropi uocantur protus, deuterus, tritus, tetrardus, id est primus, secundus, tertius, quartus, hoc fit positione monochordi, non pro dignitate. Quisque enim illorum per se authenticus est, id est auctoralis siue magister.

Ab A usque D omnes diatessaron species construuntur naturaliter, quia in quarto spatio totius monochordi diatessaron reperitur. Prima autem diatesseron species est proti, ab A in D constans t [o] s t [o]. Secunda est deuteri a B in E constans s t [o] t [o]. Tertia est triti a C in F constans t [o] t [o] s. Quarta est communis proto et tetrardo constans eadem forma qua prima, ut a D in G. Si ea protus utitur ascendendo ut est: Fac mecum. Tetrardus uero descendendo, ut est: Dabo in Sion Iudea et Ierusalem. Si  quam aliam diatessaron speciem inueneris, quia in hac regulari institutione locum non habet, repudianda est, ut est ab F in [Figure: [Symbol] 1Kb] constans t [o] t [o] t [o].


Qualiter diapason species construuntur.

Omnes diapason species ita construuntur, ut a priori diapason incipiant, et in posteriori desinant; quia in secundo totius monochordi spatio diapason reperitur. Sciendum est, quod omnis cantilene legalis ascensus et descensus per diapason construitur. Prima autem diapason species est subiugalis proti ab A in a media D secunda est subiugalis deuteri a B in [Figure: [Symbol] 1Kb] , media E. Tertia est subiugalis triti a C in c media F. Quarta est communis proti et tetrardi subiugalis a D in d media G. Hic est legitimus subiugalium  ascensus et descensus.

Item ad ascensum et descensum authenticorum quatuor diapason species numerantur. Si de prima dictum est, quod quarta sit, quantum ad subiugalem tetrardi, prima quantum ad protum authenticum hec est a D in d media a. Secunda est deuteri authentici ab E in e media [Figure: [Symbol] 1Kb] . Tertia est triti authentici, a F in f media c. Quarta est tetrardi authentici a G in g media d. Hic est legitimus authenticorum ascensus et descensus. Reliquarum in utramuis partem uocum adiectiones licentia uel auctoritate fiunt.

Duo sunt diapason. In utroque horum omnis tropus duas habet litteras. Protus in priori habet A D in secundo a d. Deuterus in priori habet B E in  secundo [Figure: [Symbol] 1Kb] , e. Tritus in priori habet C F in secundo c f tetrardus in priori habet D et G in secundo d et g.

Subiugales in grauibus principantur, ab excellentibus excluduntur, in finalibus et superioribus communicant. Graues et superiores subiugalium finales et excellentes limites sunt authenticorum. Tetrachordum grauium est grauissimus cantilene descensus. Tetrachordum finalium est melodie exitus. Tetrachordum superiorum dat initia differentiarum, id est seculorum amen, excipitur seculorum amen secundi toni. Tetrachordum excellentium est altissimus cantilene ascensus.

Authentici in finalibus terminantur, in superioribus mediantur, et per seculorum amen initiantur, in excellentibus  exaltantur, subiugales in grauibus deponuntur, in finalibus mediantur, et terminantur, in superioribus exaltantur.

Protus in authentica ratione constans a D in d habet mediam a. Deuterus in authentica ratione constans ab E in e habet mediam [Figure: [Symbol] 1Kb] . Tritus in authentica ratione constans ab F in f habet mediam C. Tetrardus in authentica ratione constans a G in g habet mediam d. In subiugalibus medietates et fines unum sunt.

In authenticis medietates et seculorum amen idem sunt. Protus indifferenter constans ab A in d habet duas medias d et a. Deuturus indifferenter constans a B in e habet duas medias E et [Figure: [Symbol] 1Kb] . Tritus indifferenter constans a C in F habet duas medias F et c. Tetrardus  indifferenter constans a D in g habet duas medias G et d. Subiugales a grauibus per finales in superiores ascendunt. Authentici a finalibus per superiores in excellentes scandunt. Subiugales diatessaron infra, diapente supra, authentici autem diapente infra, diatessaron habent supra.


De agnitione quatuor modorum.

Primus modus uocum fit, ubicunque uox tono poterit remitti, et prima specie diapente intendi, ut in A et D, a et d principalibus chordis proti ualet agnosci, ut hec probat antiphona Prophete predicauerunt, Secundum modum uox ditono remissa, et secunda specie diatessaron intensa pandit, qui fit in B et E, [Figure: [Symbol] 1Kb] et e principalibus chordis deuteri, hunc plagaliter hec pandit antiphona Gloria hec est. Tertius modus  tertia specie diatessaron remittitur, et ditono intenditur, sicut triti speciales chorde C F c et f declaclarant. Huius modi indicium est in hac plagali antiphona: Modicum et non uidebitis. Quartum modum uocum tono intensum, et quarta specie diapente remissum tetrardo aptamus: quia ipsius principales chorde D et G d et g illum conficiunt, qui modus et authentice et plagaliter dignoscitur in Antiphona: Si uere fratres. Multi ueniunt. Notandum est, quod cum quisque troporum in propria chorda seculorum amen habeat, utpote protus in a tritus in c tetrardus in d solus deuterus seculorum amen propter imperfectionem semitonii a [Figure: [Symbol] 1Kb] transfert in c. Nullus autem subiugalis cum suo magistro in eadem  littera seculorum amen collocat, sed semper inferius, utpote protus in a sola eius plaga in f deuterus in c plaga eius in a tritus in c plaga eius in a tetrardus solus d plaga eius in c.

Queritur de specie diapason, que est a D in d cum sit tam proto, quam tetrardo communis, quare non unum, sed duos modos efficiat. Quod ita soluitur, protus habet finem in D mediam distinctionem in a tetrardi subiugales habet tam finem quam mediam distinctionem in G protus uero uersans in subdistinctionibus, mediisque distinctionibus, et fine circa a uel D propriam quoque diatessaron et diapente speciem frequentat; subiugalis autem tetrardi suis quoque speciebus intentus per cola, et commata maxime circa G uersans, diuersos omnino modos  efficiunt, protus sepius intendendo, tetrardus uero sepius remittendo.

Sola littera D in monochordo bis principalis est, est enim proti eadem principalis. Ipsius enim diatessaron a et d circumscribitur. Est etiam eadem D eiusdem proti cantilene finalis. Littera ipsa d principalis est tertrardi. Per ipsam enim et per specialem suam g eius diatesseron circumscribitur. Unde eadem quarta diatessaron species proti est tantum in forma, propria autem tetrardi, quia eius principalibus chordis d et g clauditur. Est communis eadem D, quia est ultima grauium et prima finalium. Est et finis proti, et grauissimus tetrardi D per diatessaron descensus. Littera superius d altissimus est proti ascensus ac tetrardi seculorum amen, et  ultima est superiorum, et prima excellentium.

Omnis uox ad sibi uicinam et iusum uel susum semitonium est aut tonus, omnis uox ad tertiam a  se semiditonus est, aut ditonus. Omnis uox ad quartam a se, diatessaron est, exceptis F et [Figure: [Symbol] 1Kb] quadrato. Omnis uox ad quintam a se diapente est, exceptis B et F b et f.

Omnis cantus una uel duabus uocibus infra finalem descendens et super diapente aliquam uel omnes suas uoces si attigerit, authentici erit. Omnis cantus, qui Iu. siue u uocibus infra finalem descenderit, et nichil super diapente tetigerit, subiugalis erit. Omnis cantus, qui plene plagalem depositionem habuerit, si super diapente unam uel duas uoces tetigerit, subiugalis erit. Omnis cantus infra finalem unam uocem habens, et supra diapente non uadens, subiugalis erit. Omnis cantus in u uocibus tantum se continens potest esse communis, sed ei  tribuatur, cuius frequentior habetur. Omnis cantus ad u uoces non pertingens pro sui imperfectione subiugalis erit.


 De inuentione synemenon.


uult ita synemenon uocum grauitas ut acumen,
Illud ab hac duplici poterit ratione probari.
Respicit octauum quia queuis uocula neruum
uult quoque synemenon resonare suum diapason
Et propria specie stat quisque tropus diapente
Authentus supra, lateralis habet suus infra.
uult protus ex prima, deutrus constare secunda,
Tertius ex trita specie, quartus quoque quarta.
Ecce proti deutri lateralis item quoque triti.
More suo iam non fieret nisi per synemenon.
Id cantus multi solidabunt Gregoriani.
Imperitat chordis primis protus in tetrachordis
Scilicet A D G que designantur et a d.
Stans prima specie diatessaron et diapente.
Sic tetrachordorum uoces habet ordo troporum
Stat deutris deutrus, quia uocibus ut speciebus
Sicut cuique datur series sua, sic uariatur.

De speciebus diatessaron.

Se diapente quater uariat, diatessaron ut ter,
Stat natura tribus diatessaron in speciebus.
   Limmate prima tono constat utrinque dato
Limma secunda tonis, postponit formula binis.
   Tertia limma tonos collocat ante duos.

    A D diatessaron
    B E diatessaron.
    C diatessaron.




De speciebus diapente.


Sunt ita distincte species quas fert diapente
   Prima fit ex ditono, limmate, deque tono - ut a ad D.
Et tritono deutra cum limmate [# 1Kb] tertia contra. [* 1Kb]
   Constat quarta tono, limmate cum ditono. [** 1Kb]

De proprietatibus troporum.

Nobilitas primi iuuat anfractusque secundi
Quarti garrulitas placet, et tua trite uoluptas

Ubi tetrachordum et diezeuxis.

Ex his D G d tetrachorda notantur utrinque
Inter G simul A diezeusis bis patet una.

De uI symphontis.

Symphonie simple sunt tres, totidem quoque iuncte
 Diapason simple, diatessaron, et diapente
Dicuntur iuncte, diapason cum diapente
Cum diapente tonus, diatessaron ad diapason.

De cognatione proti et tetrardi.

Hinc aut inde tonum, si iunxeris ad tetrachordum
uel prima specie, quartaue datur diapente
Inde prioratus primi patet atque tetrardi.




CIRCA ANNUM EUMDEM.
ANNALES HILDESHEIMENSES QUEDLINBURGENSES, WEISSEMBURGENSES ET LAMBERTI. PARS PRIOR.






ADMONITIO PRAEuIA.

 Monasterium Herolfesfeldense, primis Caroli Magni annis a Lullo archiepiscopo fundatum opibusque plurimis ditatum, Ludouico I imperante Annalibus originem dedit, qui prima sui parte usque ad a. 829 chronicis Isidori  et Bede  , Annalibus Murbacensibus quales hodieque in Laureshamensibus  et Nazarianis  supersunt, Annalibus Laurissensibus minoribus  atque Annalibus Laurissensibus  et Einhardi  superstructi, inde ab anno 830 usque ad a. 973 et 984 ab auctoribus per secula nonum et decimum sibi succedentibus sunt producti. Priori parti notitias aliquas ex Bede Historia ecclesiastica desumptas  inseri iam Lappenbergius in Annalibus nostris  monuit; pauce tantum offenduntur ex notis Fuldensibus desumpte, nec nisi una  ad Hersfeldense monasterium pertinens, eaque haud ex fonte antiquo sed ex loco male intellecto in uita Sturmi abbatis Fuldensis delibata  . Laque  prioris partis auctoritatem ex fontibus eius totam pendere facile intelligitur; altera genuina per maiorem seculi noni decimique partem decurrit  . Priorem in Annalibus Fuldensibus in bibliotheca Batauorum Lugdunensi a me euolutis, tum in Lobiensibus, Monasteriensibus Alsatie qui ex Weissemburgensibus fluxerunt, et in Mariano Scoto repetitam uel potius excerptam, monuit Waitzius  ; totum uero opus, certe partem eius que maximi facienda est, exscripserunt annalista Halberstadensis et Weissemburgensis. Et huius quidem opus, antea nonnisi excerptis a Wurdtweinio propositis  notum, integrum in codice olim Weissemburgensi, a. 1560 ab Ioan. Aegolfo a Knörringen bibliothece Ingolstadiensi illato, et una cum ea iam in bibliotheca uniuersitatis  regie Monacensis condito, inueni atque in usus nostros retuli. Excipit ibi libros Eusebii et Prosperi, atque margini cyclorum decennouennalium  Dionysii ab a. 532 incipientium seculo XI, exeunte, anno circiter 1075, adiectum est; altera tamen manu circa a. 1087 inserta sunt nonnulla, que littera obliqua describenda curauimus, omissis scilicet nominibus imperatorum Orientis usque ad Basilium et Constantinum cum auo Constantino et patre Romano anno 976 coronatos, necnon imperatoribus Romanis ex catalogo quodam desumptis atque passim pro libitu ascriptis. Ultima quatuor codicis folia Annales Laurissenses  minores recensionis Remensis  , excisa pagina a. 716, uoce Reginfridus incipientes exhibent. Annales usque ad a. 984 ex codice Hersfeldensi fluxisse, reliqua uero in monasterio Weissemburgensi addita, ex a Inotationibus ipsis constat; nomina episcoporum Spirensium  seculo XI exeunte addita sunt.

Alter qui annales Hersfeldenses exscripsit, annalista scilicet Halberstadensis, ut opinor, ipse quidem hucusque latet, sed in parte antiquiori annalium Hildesheimensium et Quedlinburgensium usque ad a. 993, in Thietmaro, in Annalista et Chronographo Saxonibus  , apud monachum Sassawensem  et in Chronico Halberstadensi  atque Staindelii  recognoscitur. Quos inter Annales Hildesheimenses in codice autographo, iam regio Parisiensi numero 6114, olim 1031, 1125 et 5993 signato. membranaceo, in-4o, seculi X exeuntis XI et XII superstites, post Rufi Festi breuiarium librum exhibent de ordine temporum, ex Isidori Hispalensis Chronico,  Annalibus Laurissensibus minoribus et Annalibus Hersfeldensibus usque ad a. 993 conflatum, atque manu seculi decimi conscriptum, quem diuerse inde continuationes, manibus diuersis et se inuicem excipientibus exarate, usque ad Lotharii III imperatoris obitum subsequuntur. Librum a Chesnio primum in SS. Francicis, t. III, 540, publici iuris factum indeque a Leibnitio SS. Brunsu. I, 711, repetitum, anno 1827 Parisiis iterum euolui, mendisque purgatum iam sistimus. Prior eius pars usque ad a. 993 a scriptore  Hildesheimensi composita  , ipso tempore exarata, et compluribus locis ab altero seculi decimi scriptore additionibus aucta, nonnisi inde ab a. 814 exprimenda erat, cum nec Isidorum nec Annales Laurissenses minores hic iterum excudi operis nostri ratio posceret; de auctore eius minime constat. Nec magis continuationum usque ad a. 1109 auctores nouimus, Hildesheimenses certe, sed quorum nomina obscuritate indebita premuntur. Unum tamen fortasse Thangmarum excipias, ecclesie Hildesheimensis bibliothecarium et notarium, Bernwardi episcopi preceptorem, amicum, et legatum ad Ottonem III et Syluestrum II papam, qui cum Bernwardo uiuente gesta eius colligere aggressus sit, et in uita episcopi, plurima iisdem plane uerbis quibus in Annalibus  nostris leguntur efferat, eum Annalium quoque inde ab anno 1000 usque ad a. 1022 parentem agnoscere liceret, nisi Annalium hac parte auctor monasterio S. Michelis se ascriptum diceret, cum tamen Thangmarus se monachum S. Michelis minime professus sit. Annales uite Bernwardi anteriores liber autographus demonstrat. Eodem etiam modo continuatio Annalium usque ad annum 1038 a Wolfhero, uite S. Godehardi episcopi auctore, exscripta est; totum uero opus usque ad a. 1040 Lamberto Aschafnaburgensi pre manibus fuisse, in opere eius inde decerpta produnt. Anni 1041-1101, a uiro Heinrici Iu partibus fauente, ut Udonis episcopi clericum decebat, conscripti, cum Annalibus Wirzeburgensibus,   , in plurimis ad litteram conueniunt, atque operi magnam partem ex Hermanni Contracti Chronico eiusque continuationibus decerpto innituntur [ a diuersis seculorum XuI et XuII scribis correcto et notulis aucto superstites, a Leibnitio primum in SS. Brunsw., t. II, 272 sqq., sub titulo Chronici Saxonum Quedlinburgensis editi, tum a Menckenio in SS. Saxon., t. III, 170 sqq., cum Chronographo Saxone collati, iam uero in usus nostros a u. Cl. Mauritio Haupt diligentissime euoluti sunt. Prior operis pars usque a. 993 et fortasse a. 1000  ex annalibus Halberstadensibus, Beda De sex etatibus, Gestis regum Francorum, aliisque fontibus incognitis manauit, adhibitis passim Einhardi uita Caroli, Peta Saxone  , et Annalibus Alamannicis  et Augiensibus  , insertis quoque notitiis genuinis familiam precipue Ottonum concernentibus, quas auctorem a Mathilda et Adelheide  abbatissis Quedlinburgensibus accepisse, iam Lappenbergius innuit  . Que quidem una cum reliquis usque ad a. 1025, inter precipuos historie eius temporis fontes censenda sunt, auctore ceuo, presente, et scribendi callido. Opus ultra a. 1025 productum fuisse, ea que ibi de aduentu Beatricis et de profectibus eius per singula etatum incrementa memorantur, probant; et opus media in sententia desinit; sed nec continuationis eius nec prioris partis uestigia in Chronicis Quedlinburgensibus Hale Saxonum et in bibliotheca Regia asseruatis reperiri datum est. Editio codici Dresdensi innixa, ope auctorum qui et annales Halberstadenses et nostros exscripserunt, Thietmari, Analiste et Chronographi Saxonis, emendata est.

 Pertinet hic etiam prior pars Annalium Lamberti Aschafnaburgensis, ex Annalibus Hersfeldensibus, Hildesheimensibus  aliisque in Baioaria, fortasse Patauii uel Frisinge scriptis [ Editionis Pistoriane anni 1583 lectiones enotauit.

Altera Lamberti pars inter scriptores seculi XI sistenda erit.





ANNALES HILDESHEIMENSIS, QUEDLINBURGENSES ET LAMBERTI.



ANNALES HILDESHEIMENSES. [1Kb]

 Incipit liber de ordine temporum. Breuem temporum per generationes et regna primus ex nostris Iulius Africanus, etc. . . . . ac latere lineam annorum. Cuius indicio summa pretentorum temporum cognoscatur.

 Sex diebus rerum omnium creaturum Deus formauit; primo die, etc.

Antoninus Caracalla . . . Neapolis fundatur.

Theodosius cum Archadio et Honorio filiis . . . . . Augustinus claruit.

 Anastasius . . . . . Becius consularis claruit.

Tiberius annos 6. Langobardi pulsis Romanis Italiam adeunt. Gothi in Spania bifarie diuisi, mutua cede uastantur. BENNOPOLIM FUNDATUR, HILDENESHEIM CIuITAS.

 Mauricius . . . . . Gregorius moritur.

Eraclonus cum matre sua Martina . . . . . Cenobium Floriacense fundatur.

Constantinus filius Eraclii regnauit menses 6.

Constantinus Constantini filius regnauit ann. 27.  Eugenius papa flore cepit anno Constantini 6, et ipse sedit ann. 2. m. 9, d. 24. uitalianus, etc.---Sergius sedit ann. 13, m. 8 d. 14. Hucusque Romanorum  principum gesta et pontificum Romane ecclesie enarrauimus. Pippinus dux, filius Anschisi, etc.



ANNALES QUEDLINBURGENSES.


 Prima etas ab Adam usque ad Ne, continens generationes 10, annos uero 1656. Que tota periit diluuio, sicut infantiam mergere solet obliuio.

Secunda a Ne usque ad Abraham, similiter complexa generationes 10, annos autem 292. In qua etate lingua est Hebrea inuenta. A puericia namque homo incipit loqui nosse post infantiam, que inde nomen accepit, quia fari, id est loqui, non potest.

 Tertia etas ab Abraham usque ad Dauid, generationes 14, annos uero 942 continens. Et quia ab adolescentia incipit homo posse generare, Matheus ab Abraham generationum sumpsit exordium. Qui  etiam pater multarum gentium constitutus est, quoniam mutatum nomen accepit.

Quarta  etas a Dauid usque ad transmigrationem Babilonis, generationibus eque iuxta Mattheum 14, annis autem 484 porrecta, a qua regum tempora ceperunt. Aetas enim iuuenilis regno est habilis.

Quinta deinde usque ad aduentum Saluatoris in carne, et ipsa generationibus 14 porrecta, annis autem 586 extenta, in qua, ut senectute graui fessa, malis crebrioribus plebs Hebrea quassatur.

Sexta, que nunc agitur, nulla generationum uel  temporum serie certa, sed ut etas decrepita ipsa totius seculi morte finienda. Secula  , quod se sequantur. Abeuntibus enim aliis alia succedunt, quorum decursus per generationes et regna ita inscribitur.

Prima etas in exordio sui continet creationem mundi. Primo enim die Deus in lucis nomine condidit angelos. Secundo in firmamenti appellatione creauit celos. Tertio in discretionis uocabulo speciem aquarum et terre. Quarto luminaria celi. Quinto animantia ex aquis. Sexto animantia ex terra et hominem, quem appellauit Adam.

Adam  anno 130 genuit Seth, qui post Abel natus est, a quo filii Dei. Seth anno 105 genuit Enos, qui cepit inuocare nomen Domini. Enos anno 90 genuit  Cainan. Cainan anno 70 genuit Malalehel, qui interpretatur plantatio Domini. Malalehel anno 62 genuit Iareth. Iareth anno 162 genuit Enoch. Hunc  Enoch nonnulla diuina scripsisse Iuda apostolo attestante comperimus. Enoch anno 65 genuit Matusalem; post cuius ortum translatus est a Domino. Matusalem anno 187 genuit Lamech. Gigantes nati sunt, et concupiscunt filii Dei filias hominum. Lamech anno  182 genuit Ne qui arcam edificauit. Ne anno 600 uenit diluuium. Sunt autem ab Adam usque ad cataclismum anni 1650.

Secunda etas continet annos 2 . . .


Spatium pagine unius et dimidie uacuum.

 . . . primum  Phenices inuenerunt. Deinde Cadmus Agenoris filius Grecas litteras 10 et 7 a Phenicia in Greciam primus attulit. Latinas literas Carmentis nympha primum Italis tradidit. Carmentis autem dicta, eo quod carminibus futura canebat, ceterum proprie uocata est Nicostrata.

Iephte annis 6. Hercules se flammis iniecit. Abessa annis 7. Bellum Troie decennale surrexit. Achialon  annis 10. Hic in LXX interpretibus non habetur. Iabdo annis 8. Capta Troia, Aeneas uenit in Italiam. Samson annis 20. Ascanius Albam ciuitatem condidit. Heli sacerdos annis 40. Archa testamenti capitur. Regnum Siciniorum finitur. Samuel et Saul annis 32. Lacedemoniorum regnum exoritur, et Homerus fuisse probatur.

Quarta etas continet annos 483. Dauid annis 40. Carthago a Didone conditur. Gath, Nathan et Asaph prophetauerunt. Salomon annis 40. Templum edificatur Ierosolimis, annis 480 egressionis Iudeorum ex Aegypto impletis. Ex quo apparet, Samuel et Saul 32 annos, et non 40 prefuisse. Roboam annis 17. Regnum Isrel et Iuda diuiditur. Abia annis 3. Pontifex Abymelech insignis habetur. Asa annis 40. Aggeus, Amos, Iohel, Iehu prophetauerunt, et Azarias. Iosaphat annis 25. Elias, Elizeus,  Abdias, Micheasque prophetant. Ioram annis 8. Edom recessit a Iuda, et constituit sibi regem. Ochozias anno 1. Helias rapitur. Athalia annis 7. Ionadab, filius Rechab, sacerdos claruit. Ioas annis 40. Zacarias, Ioiade filius, lapidatur. Amazias annis 28. Amos propheta in Isrel. Ozias annis 52. Regnum Assyriorum transfertur in Medos, quod a Beli principio steterat annis 1305. Et Olimpias a Grecis instituitur. Ioatham annis 16. Oseas, Iohel Esaiasque prophetant, et Romulus nascitur. Achas annis 16. Roma conditur, et Isrel in Medos transfertur. Ezechias annis 29. Romulus centum senatores  instituit. Temporibus  Romuli acciderat solis defectio, quam certa sui cursus ratione effectam imperita nesciens multitudo, meritis Romuli tribuebat, quasi uero, si luctus ille solis fuisset, non magis ideo credi deberet occisus, ipsumque scelus auersione etiam diurni luminis indicatum, sicut re uera factum est, cum Dominus crucifixus est crudelitate atque impietate Iudeorum, quam solis obscurationem non ex canonico siderum cursu accidisse, satis ostendit quod tunc esset pascha Iudeorum. Nam plena luna solenniter agitur, regularis autem solis defectio non nisi lune contingit exordio. Patet profecto, ut alii scriptores addunt, per subitam tempestatem atque solis obscurationem cedis et facinoris eius secretum iustum commeruisse interitum. In Christi uero morte ipsius solis defectum claruit elementi esse luctum, quo suo creatori merito habuit, condolere.

Manasses annis 55. Numa duos menses adiecit, et  Sybylla claruit. Amon annis 2. Tullius in re publica censum exegit. Iosias annis 31  . Thales physicus claruit. Ioachim annis 11. Huius anno 3. Nabuchdonosor, qui  7 annis inter feras amens habitauit, cepit Iudeam. Sedechias annis 11. Templum Ierosolymis incensum est.

Sunt autem ab origine mundi usque ad terminum regni Iudacei anni 3363.

Quinta etas continet annos 589. Hebreorum captiuitas annis 70. Iudith historia conscribitur sub  secundo Nabuchdonosor, qui alio nomine Cambises uocatur. Non enim fuit ille magnus Nabuchdonosor, qui Ierosolymam cepit, quia post euersam Ierusalem non amplius quam 25 annos uixit. Darius filius Histaspis annis 36. Huius secundo anno templum  Hierosolymis construitur, finitis 70 annis Iudaice captiuitatis. Secundo  anno Darii apud Romanos septimus a Romulo Tarquinius superbus regnabat 27 annos, ac deinde rempublicam per annos 464 usque ad Iulium Cesarem consules administrauerunt. Xerxes annis 21. Herodotus historiographus agnoscitur. Artaxerxes annis 40. Esras legem incensam renouauit, et Nehemias Ierusalem restaurauit. Darius, qui et Nothus, annis 19. Hec etas habuit Platonem. Artaxerxes, qui et Ochus, annis 26. Demosthenes et Aristoteles predicantur. Xerxes, Ochi filius, annis 4. Xenocrates claruit. Darius annis 6. Alexander Ierosolymam cepit. Huc usque regnum Persarum, dehinc Grecorum.

Alexander Philippi Macedo annis 12 Asiam obtinuit. Ptolomeus, Lagi filius, annis 40. Machabeorum liber primus inchoat. Philadelphus annis 38.  LXX interpretes claruerunt  . . . . . Euergetes annis 29. Brutus Hispaniam subegit. Soter annis 17. Thraces Romanis subiiciuntur. uarro et Cicero nascuntur. Alexander annis 10. Siria per Gabinium subiicitur Romanis. Ptolomeus, Cleopatre filius, annis S. Salustius historiographus nascitur. Dionisius annis 30. Pompeius Iudeam cepit. Cleopatra annis 2. Aegyptus Romanis subditur. Hucusque regnum Grecorum, nunc Romanorum.

 Iulius Cesar annis 5. Hic primus monarchiam tenuit, et ab hoc cesares appellati sunt. Ab orbe condito usque ad urbem conditam, id est Romam sunt anni 4484. Ab urbe autem condita usque ad natiuitatem Christi sunt anni 715, quorum summa quinque milia 199.

Octauianus Augustus annis 56. Huius anno 42o Dominus nascitur, completis ab Adam annis 4952 et iuxta alios 5199.

Tiberius annis 23. Huius anno 17o Dominus crucifigitur.

Caius annis 4. Matheus euangelium scripsit.

Claudius annis 14. Petrus et Paulus Romam, Marcus Alexandriam petit.

Nero annis 14 pene. Petrus et Paulus cruci gladioque traduntur.

uespasianus annis 10. Huius anno secundo Titus Ierosolymam subuertit, templum solo prostrauit, post annos prime edificationis 1089, Dominice autem incarnationis 71o. Colossus  Rome erigitur,  habens altitudinis pedes 107.

Titus annis 2. Hic facundus et pius fuit, et uir omnium uirtutum genere mirabilis, adeo ut amor et delicie humani generis diceretur.

Domicianus, frater Titi, annis 16. Hic Iohannem euangelistam in feruens oleum misit, quem postea in Pathmos insulam exilio relegauit, ubi apocalipsin Deo reuelante cognouit. Idem Domicianus templum Pantheon Rome edificat, quod Bonifacius papa postea in honore sancte Marie semper uirginis omniumque matrum Christi consecrauit.

Nerua annum 1, menses 4, dies 8. Hic primo edicto suo cunctos exules reuocauit, et quicquid Domicianus Nero, qui ante eum regnauerat, per crudelitatem et petulantiam, qua nimium exarsit, statuerat, totius populi rogatu et consilio disrupit. Unde et Iohannes apostolus hac generali indulgentia liberatus, Ephesum rediit, et quia concussam se absente per hereticos uidit ecclesie fidem, confestim hac descriptam in euangelio suo uerbi Dei eternitate stabiliuit.

 Traianus annis 19. Iohannes apostolus 68 annos post passionem Domini, etatis autem sue 98, Ephesi placida morte quieuit. Simon Cleophe filius Hierosolymorum episcopus 126 etatis sue anno crucifigitur.

Adrianus annis 20. Hic Iudeos ultima cede perdomuit, et Ierosolymam funditus euersam aratris complanauit, ut impleretur quod scriptum est: Sion quasi ager arabitur; qui postea in loco Caluarie, ubi Christus crucifixus est, ciuitatem construxit, quam ablato Ierosolyme nomine Heliam de suo nomine uocari iussit, quia Aelius Adrianus uocabatur; sed antiquus usus preualuit.

Antoninus Pius cum filiis suis Aurelio et Lucio annis 22. Hic benignus erga christianos fuit. ualentinus et Marcion agnoscuntur.

M. Antoninus uerus cum fratre Lucio Aurelio Commodo annis 16. Hi primum iure equo imperium  administrauerunt, cum usque ad hoc tempus singuli augusti fuerint.

Commodus iunior annis 13. Hic colossi capite sublato,  sue imaginis caput ei iussit imponi. Theodocion interpres habetur.

Aelius . . . .

. . . . Pertinax annis 18. Symmachus interpres habetur.

Antoninus Caracalla annis 7. Quinta editio Ierusalem inuenitur.

Macrinus anno uno. M. Aurelius Antoninus annis 4. Sexta editio Nicopoli reperitur, et Sabellius infelix exoritur.

Aurelius Alexander annis 13. Origenes Alexandrie imo toto orbe clarus habetur.

Maximinus annis 3. Hic persequitur christianos.

Gordianus annis 6. Fabianus episcopus Rome claruit.

 Philippus cum Philippo filio annis 8. Hic primus christianus imperator fuit, et filius eius similiter.

Decius annis 3. Hic cum ambos Philippos, seniorem Rome, iuniorem uerone occidisset, ob odium eorum persecutionem in christianos mouet. Antonius monachus in Aegypto claruit.

Gallus et uolusianus annis 2. Nouatiana heresis oritur.

ualerianus cum Gallieno annis 15. Hic ualerianus, in christianos persecutione commota, statim a Sapore Persarum rege capitur: ibique luminibus orbatus, seruitute miserabili consenescit, quem etiam secum quocunque pergebat ducens, ad iniuriam Romanorum solo tenus inclinatum pedibus calcans,  ascendit in equum. Unde Gallienus tam claro Dei iudicio territus, pacem Christianis reddit.

Claudius annos 2. Iste Gothos iam per annos 15 Illiricum Macedoniamque uastantes superat et expellit.

Aurelianus annos 5. Hic etiam persequitur christianos.

Tacitus menses 6. Quo apud Pontum occiso, obtinuit Florianus imperium diebus 88, et sic apud Tharsum interficitur.

Probus annis 6. Manicheorum heresis exorta est.

Carus cum filiis Carino et Numeriano annos 2. Iste de Persis triumphauit.

Diocletianus cum Herculeo Maximiano, quem olim sibi commilitonem consortem imperii fecerat, annos  20. Isti diuinis libris exustis, uastari ecclesias, affligi et interfici christianos iusserunt; 20 autem regni sui anno Diocletianus Nicomedie, Maximianus Mediolani purpuram deposuerunt, et priuatam uitam elegerunt. Attamen cepta semel persecutio usque ad septimum Constantini annum feruere non cessat.

Constantius, Constantini pater, 17 imperii anno, summe mansuetudinis et ciuilitatis uir, in Britannia obiit Eboraci. Hic cum multos haberet in suo palatio christianos, uolens probare si essent deo suo uere fideles, promisit iis, si a fide exciderent, multa se dona largiturum, sin autem, penas se illaturum. Qui cum uideret quosdam a Christo defecisse,  quosdam immobiles permansisse, permanentes muneribus donauit sibique amicos et consiliarios fecit: deficientes uero contumeliose de palatio expulit, dicens se illis nunquam crediturum qui deo suo infideles essent. In hac tempestate Galerius Maximianus cum Constantio imperator est factus. Mortuo uero Constantio, Maximinus et Seuerus a Galerio anno 1 cesares creantur. Ab anno persecutionis 4 Maxentius, Herculei Maximiani filius, Rome augustus appellatur. Licinius, Constantie sororis Constantini uir, Carnuti imperator creatur.

Constantinus uero, Constantii ex concubina Helena filius, in Britannia factus imperator, regnauit annis 30 et mensibus 10. Qui occiso Maxentio et  fugato Licinio, solus monarchiam tenuit. Hic de persecutore christianus beato Siluestro baptisante effectus, fabricauit in suo palatio Iesu Christo sanctoque baptiste Iohanni basilicam, quam appellant ex suo nomine Constantinianam. Alteram beato Petro et Paulo in templo Apollinis, utrorumque corpora circumfundens ere cypro quinque pedes grosso. Multas quoque alias Rome construens ecclesias et baptisterium miro opere factum, tradidit ipsam sancto Petro ciuitatem cum innumeris possessionibus aliis, iubens per omnem mundum cunctos episcopos ita pro capite habere Romanum pontificem, sicut reges cetereque potestates imperatorem. Tunc in orientem transiens, sui nominis urbem in Thratia regione construxit, eam Romani  sedem imperii totiusque Orientis caput esse constituit, cuius etiam industria sinodus Nicena decimo Calend. Iul. die collectione 318 patrum celebratur, anno dominice incarnationis 318.

Mortuo Constantino, tres filii sui, Constantinus, Constans et Constantius, imperatores creantur; defunctis uero duobus, solus Constantius monarchiam obtinuit, impie Arrianus effectus. Maximinus Treuirensis episcopus clarus habetur. Anthonius monachus 105. etatis sue anno in heremo moritur.

Iulianus annis 2 et mensibus 8. Hic ex christiano  paganus effectus, persequitur crudeliter christianos.

Iouinianus anno fere uno regnauit. Iste cum omni exercitu christianus efficitur, sed eius pia letaque principia mors immatura corrupit.

 ualentinianus cum fratre ualente annos II. ualentiniano ergo in fide catholica fideliter permanente, frater suus ualens ab Eudoxio Arriano episcopo rebaptisatus, christianos persequitur, in tantum ut sue potestatis decreto monachos militare, nolentesque fustibus iuberet interfici. Hoc tempore gens Hunorum, diu inaccessis seclusa montibus, repentina rabie percita exarsit in Gothos, eosque sparsim conturbatos, ab antiquis sedibus ultra Danubium expulit. Qui a ualente imperatore sine armorum depositione suscepti, mox fame per auaritiam illius ad rebellandum coacti sunt, uictoque imperatoris exercitu, per Thraciam discurrentes, omnia cedibus, incendiis, rapinisque uastarunt. Ambrosius et Martinus episcopi claruerunt, et Gothi heretici facti sunt. Eo  tempore gens Alamannorum praua ac pessima rebellauerunt contra ualentinianum imperatorem. Qui uicti ab eo, super Danubium fluuium fugerunt, et intrauerunt Meotidas paludes. Dixit autem imperator: Quicunque potuerit introire in paludes istas, et gentem istam prauam eiecerit, concedam eis tributa donaria annis 10. Quod audientes Troiani, qui reliquie erant exercitus Antenoris fugientis de Troia, et eum sequi non ualentes, 12 milia ingressi Meotidas paludes, iuxta terminos Pannonie edificauerunt ciuitatem nomine Sicambriam, habitaueruntque illic multis annis, donec creuerunt in gentem magnam. Ingressi propter remissionem decennium tributorum post Alamannos, interfecerunt eos. Tunc appellauit illos Troianos ualentinianus imperator Attica lingua Francos, hoc est feros, a duritia uel audacia cordis eorum. Postea egressi a Sicambria, uenerunt in Germaniam iuxta Rhenum fluuium, habentes super se duos principes, Priamum et Antenorem. Qui rebellantes contra Romanos, uicti sunt ab Aristarcho principe militie et tributo subiecti, occisis utrisque predictis principibus. Mortuo autem Sunnone  filio Antenoris, et Marchomire filio Priami, qui super Francos defunctis patribus regnauerunt, elegerunt Faramundum Marcomiris filium, et eleuauerunt eum super se regem crinitum. Exhinc Franci crinitos reges habere ceperunt usque ad Hildericum regem, cuius Pippinus, magni Caroli, qui maior domus uocabatur, pater, regnum simul cum nomine rapuit. Mortuo Faramundo, regnauit Chlodio. Post Clodionem Meroingus  , a quo Franci Meroingi uocati sunt. Post Meroingum filius suus Heldericus, pater Chlodouei regis incliti, regnauit. Hic Chlodoueus a beato Remigio primus Francorum regum cum omni exercitu baptisatus, expulit Egidium consulem Romanum, filiumque eius Siagrium occidit, tulitque Martiano imperatori quidquid Romani intra Rhenum et Ligerem fluuios possidebant. Post mortem Chlodouei quatuor filii eius regnum eius inter se diuiserunt equaliter, id est Chlodomirus, Hildibertus, Lotharius, et Hugo Theodoricus, de concubina genitus, qui, data terra Thuringorum maxima ex parte Saxonibus, qui remanserant Thuringos regiis territoriis fecit tributarios in porcis. Mortuo Theodorico, regnauit Theobertus. Post illum Theobaldus. Mortuo Theobaldo, regnauit Lotharius. Post hunc Helpericus. Post hunc Lotharius pater Dagoberti regis. Hic Lotharius, occiso Bertholdo duce Saxonum, et peruagata omni terra eorum, nullum hominem longiorem in ea uiuentem reliquit, quam gladius suus fuerat, quem spatam uocant. Mortuo Dagoberto, regnauit post eum filius eius Sigobertus et Clodoueus. Post Clodoueum Lotharius. Post eum fratres eius Theodoricus et Hildericus. Erat enim ipse Hildericus leuis nimis, sub cuius tempore Pippinus, filius Ansgisi, maior domus erat. Post hunc administrationem aule Carolus, filius eius, procurabat. Quo mortuo, ultimo Meroingorum Hilderico regno sublato, Pippinus, Caroli filius, decreto Zacarie pape ex palatino comite in regem ungitur; qui genuit Carolum Magnum.

Post ualentinianum Gratianus imperator annis 6 regnauit, cum ualentiniano fratre.

ualentinianus cum Theodosio annis 9.

Theodosius cum Arcadio filio annis 11. Hieronymus presbiter apud Bethlehem super omnes historiographos enituit.

Arcadius, filius Theodosii, cum fratre Honorio annis 13. Honorius cum Theodosio minore, fratris sui Arcadii filio, annis 12. Alaricus rex Gothorum Romam inuasit; et septimo Honorii regnantis anno reuelauit Deus Luciano presbitero uenerabili corpora sanctorum, sancti Stephani protomartyris, et Gamalielis qui doctor apostoli Pauli erat, et filii eius Abihon, et Nicodemi, qui uenit ad Iesum nocte primum; que Iohannes Hierosolymitanus episcopus in sanctam cum maximo honore transtulit ecclesiam Sion. Hieronimus presbiter 12o Honorii anno apud Bethlehem obiit, anno etatis sue 91.

Theodosius minor, Arcadii filius, annis 26. Augustinus, Hypponensis episcopus et sancte ecclesie doctor eximius, obiit. Huius Theodosii tempore Bleda et Attila fratres in Hunis regnauerunt et Illiricum Thraciamque depopulati sunt.

Martianus cum ualentiniano, Placidie filio, annos 7. Angli terram quam nunc Dani possident relinquentes, cum rege suo Anglingo, inuitante et conducente eos rege uertigerno, contra Scotos et Pictos Britanniam petunt. Calcedonense concilium sub Leone papa collocutione 630 patrum agitur. Mortuo Bleda,  Attila eius frater omnem pene Galliam deuastauit, quo usque, Deo annuente, per Egidium  patritium et Thurismodum, Remensis  ciuitatis principem Gothicum, fugatus est. Eo tempore Ermanricus super omnes Gothos regnauit, astutior in dolo, largior in dono, qui post mortem Friderici unici filii sui, sua perpetrata  uoluntate, patrueles suos Embricam et Fritlam  patibulo suspendit. Theodoricum similiter, patruelem suum, instimulante Odoacro patruele suo, de uerona pulsum apud Attilam exulare cegit. Aetius patricius, magna occidentalis rei publice salus et regi Attile etiam terror, a ualentiniano iuniore occiditur. Cum quo Hesperium cecidit regnum, neque hactenus ualuit releuari  .

Leo maior annis 17. Egyptius errore Dioscori latrat.

Leo minor annum 1.

Zenon annos 17. Odoacar, rex Gothorum, Romam obtinuit.

Anastasius annos 27. Fulgentius episcopus predicatur. Ermanrici regis Gothorum, a fratribus Hemido et Serila et Adaccaro, quorum patrem interfecerat, amputatis manibus et pedibus turpiter, uti dignus erat, occisio  , Amulung Theoderic dicitur; proauus suus Amul uocabatur, qui Gothorum potissimus censebatur. Et iste fuit Thideric de Berne, de quo cantabant rustici olim. Theodoricus Attile regis auxilio in regnum Gothorum reductus, suum patruelem Odoacrum in Rauenna ciuitate expugnatum, interueniente Attila, ne occideretur, exilio deputatum, paucis uillis iuxta confluentiam Albie et Sale fluminum donauit. Anastasius autem imperator, hereticis fauens, fulmine interiit.

Iustinus annis 9. Theodoricus Roma potitus, sanctum Iohannem Romanum pontificem in Rauenna carcere tentum, ad mortem usque perducens, preclaros quoque consules Symmachum et Betium occidit. Ipse uero Theodoricus, 98. die postquam Iohannes papa defunctus est, subitanea morte interiit; cuius regnum nepos suus Athalaricus suscepit. Eodem tempore sanctus Benedictus in monte Cassino uelut sol emicuit.

Iustinianus imperator annis 39. Huius 6 anno quinta synodus celebratur. Primus Dionysii circulus inchoat anno dominice incarnationis 532, et codex Iustinianeus de legibus Romano orbi promulgatus est. Eodem anno Hugo Theodoricus rex, Chlodouei regis filius ex concubina natus, cum patri successisset in regnum, ad electionem suam Irminfridum regem Thuringorum honorifice inuitauit. Hugo Theodoricus iste dicitur, id est Francus, quia olim omnes Franci Hugones uocabantur a suo quodam duce Hugone. Qui quamuis nothus esset, a patre Chlodoueo propter sapientiam et fortitudinem sibi diuinitus collatam ceteris filiis suis plus dilectus, suo iussu totiusque populi consensu inter fratres suos nobiles, id est Clodomirum, Hildebertum, et Lotharium, equalem regni partem suscepit. Cuius parti cum Thuringia cessisset, Irminfridus, gener eius, hortatu uxoris sue Amelburge inuitationem regis respuit, dicens, Theodoricum uxoris sue, que soror erat Theodorici, potius esse debere seruum, quam sibi uel aliis regem uel dominum. ueniat primum, dixit ad nuncium, ferens secum multiformis pecunie cumulum, ut emat ab uxore mea, ab utroque parente nobili, me iubente, libertatis testamentum. Quo responso, unanimi Francorum furore, commotus Theodoricus, remandauit ei dicens: ueniam, ut iussisti. Et si aurum mihi non suffecerit, pro libertate mea Thuringorum Francorumque capita tibi  dabo numero inexplicabilia. Statimque collecto exercitu, uenit in regionem Merstem  uocatam, et Irminfridum illic sibi bello occurrentem multa cede suorum uicit et fugauit. Quem insecutus usque ad Ouaccram fluuium, iuxta uillam Arhen  uocatam maximo prelio fudit; illoque fugato, propter suorum casum et uiuentium uulnera amplius eum persequi destitit, seque ob curationem dolentium statutis munierat castris. Audiens autem Theodoricus, Saxones, quorum iam fortitudo per totum pene diuulgabatur mundum, in loco Hadalaon dicto applicuisse, in suum eos conuocauit auxilium, promittens eis cum suo suorumque 12 nobilissimorum iuramento, si Thuringos sibi aduersantes uincerent, omnem illis eorum terram daturum, usque ad confluentiam Sale et Unstrade fluuiorum. Qui nichil morantes, uenerunt ad eum, et persequentes Irminfridum, pugnauerunt contra eum super Unstradan fluuium, tantamque Thuringorum stragem illic dederunt, ut ipse fluuius eorum cadaueribus repletus, pontem illis preberet. Irminfridus autem cum uxore et filiis, et uno milite Iringo nomine, capta a Saxonibus noctu ciuitate Schidinga qua se concluserat, uix euasit. Tunc Theodoricus, accepto consilio, uictoribus tradidit Saxonibus omnem terram Thuringorum, excepta quam Louuia  et Hertz  sylue concludunt, absque tributo perpetuo possidendam. Thuringos uero qui cedi superfuerant, cum porcis tributum regis stipendiis soluere iussit. Post hec Theodoricus data fide Irminfrido, in Zulpiaco ciuitate illum dolo perimi iussit. Attila, rex Hunorum et totius Europe terror, a puella quadam, quam a patre occiso ui rapuit, cultello perfossus, interiit.

Iustinus minor imperator annis 11 regnauit. Armenii Christi fidem suscipiunt.

Tiberius annis 6. Longobardi Italiam uastant.

Mauricius annis 11. Gregorius Magnus Rome floruit. Iste uniuerse probitatis ornamento preclarus, Augustinum episcopum cum monachis in Britanniam misit, ut genti Anglorum uerbum Dei euangelizarent, anno incarnationis dominice 596.

Phocas annis 8. Angli Saxones in Britannia fidem percipiunt.

Heraclius annis 36. Iudei in Hispania christiani efficiuntur.

Heraclonas cum matre sua Martina annis 2. Pyrrus, regie urbis episcopus, a Theodoro papa in basilica beati Petri apostoli damnatur.

Constantinus, Constantini filius, annis 17. Hic sextam synodum composuit cuius rogatu Agatho papa misit in regiam urbem legatos suos, in quibus erat Iohannes Romane ecclesie tunc diaconus, non longe post episcopus, pro adunatione facienda sanctarum Dei ecclesiarum; qui benignissime suscepti a reuerendissimo fidei catholice defensore Constantino, iussi sunt, remissis disputationibus philosophicis, pacifico colloquio de fide uera perquirere, datis eis de bibliotheca Constantinopolitana cunctis antiquorum patrum, quosquos petebant, libellis. Affuerunt autem et episcopi 150, presidente Georgio patriarcha urbis regie, et Antiochie Macario, et conuicti sunt, qui unam uoluntatem et operationem astruebant  in Christo, falsasse patrum catholicorum dicta perplurima. Finito autem conflictu, Georgius correctus est; Macarius uero cum suis sequacibus simul et precessoribus, Cyro, Sergio, Honorio, Pyrrho, et Paulo, et Petro, anathematizatus, et in locum eius Theophanius, abba de Sicilia, Antiochie episcopus factus; tantaque gratia legatos catholice pacis comitata est, ut Iohannes Portuensis episcopus, qui erat ex ipsis unus, dominica octauarum pasce missas publice in ecclesia sancte Sophie, coram principe et patriarcha, latine celebraret. Hec est sexta synodus Constantinopoli celebrata.



LAMBERTI ANNALES.


 Prima etas ab Adam usque ad Ne, continens generationes 10, annos uero 1656. Que tota periit diluuio, sicut infantiam mergere solet obliuio.

Secunda a Ne usque ad Abraham, generationes similiter complexa 10, annos autem 292. In qua linguarum facta est diuisio. A pueritia namque homo incipit loqui posse post infantiam, que et inde nomen accepit, quia fari, id est loqui  , non potest.

 Tertia ab Abraham usque ad Dauid, generationes 14, annos quoque 942 continens. Et quia ab adolescentia incipit homo posse generare, Matheus ab Abraham generationum  sumpsit exordium.

 Quarta a Dauid usque ad transmigrationem Babylonis, generationibus eque iuxta Matheum 14, annis autem 483 porrecta. De  qua regum tempora ceperunt, quia dignitas iuuenilis regno est habilis

Quinta deinde usque ad aduentum Saluatoris in carne, generationibus et ipsa 14, porro annis 588 extenta. In qua, ut graui senectute fessa, malis crebrioribus plebs Hebrea quassatur.

Sexta, que nunc agitur, nulla generationum uel  temporum serie certa, sed ut etas decrepita ipsa totius seculi morte finienda. Secula  generationibus constant. Inde dicuntur secula, quod se sequantur. Abeuntibus enim aliis alia succedunt, quorum decursus per generationes et regna ita scribitur.

Prima etas continet creationem mundi. Primo enim die Deus in lucis nomine condidit angelos. Secundo in firmamenti appellatione creauit celos. Tertio in discretionis uocabulo speciem aquarum et terre. Quarto luminaria celi. Quinto animantia ex aqua. Sexto animantia ex terra, et primum hominem Adam.

Adam 130 anno genuit Seth, a quo filii Dei. Seth anno 105 genuit Enos, qui cepit inuocare nomen Domini. Enos anno 90 genuit Cainan. Cainan anno  70 genuit Malalehel, qui interpretatur plantatio Domini. Malalehel anno 72 genuit Iareth. Iareth anno 162 genuit Enoch. Hunc  nonnulla diuina scripsisse Iuda apostolo testante comperimus. Enoch anno 65 genuit Matusalam; post cuius ortum translatus est a Deo. Matusalam anno 187 genuit Lamech. Gigantes nati sunt. Et concupierunt filii Dei id est Seth, filias hominum, id est Cain. Lamech anno 182  genuit Ne, qui archam edificauit. Ne anno 600 uenit diluuium. Fuerunt autem ab Adam usque ad cataclismum, id est diluuium anni 1656.

Secunda etas continet annos 292. Sem anno 2 post diluuium genuit Arphaxat, a quo Chaldei. Arfaxat anno 35 genuit  . Sela, a quo Samarite et Indi. Sele anno 30  genuit Heber, a quo Hebrei. Heber anno 34 genuit Falech. Turris edificabatur. Falech anno 30 genuit Reu. Dii primum adorantur. Reu  anno 32 genuit Saruch. Regnum Scytharum inchoat. Saruch anno 30 genuit Nachor. Regnum Aegyptiorum nascitur. Nachor anno 39 genuit Tare. Regnum Assiriorum et Sicioniorum oritur. Tare anno 70 genuit Abraham. Semiramis condidit Babiloniam et Zoroastres magicam reperit. Fuerunt autem anni ab Adam usque ad Abraham 1947.

Tertia etas continet annos 942. Abraham anno 75  propter imperium Dei uenit in terram Chanaan. Abraham anno 86 genuit Ismel, a quo Ismelite. Abraham anno 100 genuit Isaac. Isaac anno 60 genuit Iacob. Iacob anno 90 genuit Ioseph. Memphis in Aegypto conditur. Ioseph annis 110 uixit. Grecia segetes habere cepit. Hebreorum seruitus in Aegypto annis 147, et Cecrops Athenas condidit. Moyses annis 40 rexit Isrel, sub quo Hebrei litteras habere ceperunt. Iosue annis 26 rexit Isrel. Ericthonius in Grecia primus iunxit quadrigam. Iudices a Moyse usque ad Samuel prefuerunt annis 305. Othoniel annis 40 prefuit. Cathmus Thebanorum rex Grecas litteras inuenit. Aoth annis 80 prefuit. Amphion musicus claruit. Debbora annis 40. Primus Latinis regnauit Picus. Et Apollo medicine autem inuenit. Gedeon annis 40. Orpheus Binusque musici claruerunt. Abimelech annis 3. Iste 70 fratres suos occidit, Thola annis 30. Priamus regnauit in Troia. Iair annis 22. Carmentis latinas litteras reperit. Iepte  annis 6. Hercules flammis se iniecit. Abessa annis 7. Bellum decennale Troie surrexit. Aialon annis 10. Hic in LXX interpretibus non habetur. Labdo annis 8. Capta Troia, Aeneas uenit in Italiam  . Samson annis 20. Ascanius Albam condidit. Heli sacerdos anni 40. Archa testamenti capitur, et regnum Siciniorum finitur. Samuel et Saul annis 32. Regnum Lacedemoniorum exoritur, et Homerus fuisse probatur.

Quarta etas continet annos 473. Dauid annis 40 regnauit. Cartago a Didone conditur. Gath, Nathan et Asaph prophetauerunt. Salomon annis 40. Templum Hierosolimis edificatur, annis 480 egressionis ex Aegypto expletis. Ex quo apparet, Samuelem et Saulem 32 annos, et non 40 prefuisse. Roboam 17 annis regnauit. Regnum Isrel et Iuda diuiditur. Abia annis 3. Pontifex Abimelech insignis habetur.  Asa annis 41. Aggeus, Amos, Iohel et Iehu prophetauerunt, et Azarias. Iosaphat annis 25. Helias, Helizeus, Abdias et Micheas prophetauerunt. Ioram annis 8. Edom recessit a Iuda et constituit sibi regem. Ochozias anno 1. Helias rapitur. Athalia annis 7. Ionadab, filius Rechab, sacerdos claruit. Ioas annis 40. Zacarias, filius Ioiade, lapidatur. Amazias annis 28. Amos propheta claruit in Isrel. Ozias annis 52. Olimpias prima a Grecis constituitur.  Ioatham annis 16. Ezaias, Osee et Iohel prophetauerunt, et Romulus nascitur. Achaz annis 16. Roma conditur, et Isrel in Medos transfertur. Ezechias annis 29. Romulus 100 senatores constituit.

Manasses annis 55. Numa duos menses adiecit, et  Sibilla Samia claruit. Ammon annis 2. Tullus in re publica censum exegit. Iosias annis 31. Thales phisicus claruit. Ioachim annis 11. Huius tertio anno Nabuchodonosor Iudeam cepit. Sedechias annis 11. Templum Hierosolimis incensum est. Fuerunt autem ab origine mundi usque ad terminum Iudaici regni anni 3363.

Quinta etas continet annos 588. Hebreorum captiuitas annis 70. Iudith historia conscribitur. Darius annis 36. Huius secundo anno templum Hierosolimis construitur, finitis 70 annis Iudaice captiuitatis. Xerses annis 21, Herodotus historiographus agnoscitur. Artaxerses annis 40. Ezdras legem incensam renouauit. Et Neemias Hierusalem restaurauit. Darius,  qui et Nothus, annis 19. Hec etas habuit Platonem. Artarxerses, qui et Ochus, annis 26. Demostenes et Aristotiles predicantur. Xerses, Ochi filius, annis 4. Xenocrates claruit. Darius annis 6.

Alexander Macedo annis 12, qui Hierosolimam cepit. Huc usque regnum Persarum, dehinc Grecorum. Alexander anno 5o Asiam obtinuit. Ptolomeus,  Lagi filius, annis 40. Machabeorum liber primus inchoauit. Philadelphus annis 38. LXX interpretes claruerunt. Euergetes annis 26. iehsu sapientie librum composuit. Philopater annis 17. Machabeorum liber secundus inchoauit. Epiphanes annis 24. Romani Grecos obtinuerunt. Philometor annis 35. Hunc Antiochus superans, Iudeos oppressit. Et Scipio Africam uicit. Euergetes annis 29. Brutus Hispaniam subegit. Sother annis 17. Traces Romanis subiiciuntur. uarro et Cicero nascuntur. Alexander annis 10. Siria per Gabinium Romanis subiicitur. Ptolomeus, Cleopatre filius, annis 8. Salustius historiographus nascitur. Dionisius annis 30. Pompeius Iudeam cepit. Cleopatra annis 2. Aegiptus  Romanis subditur. Huc usque regnum Grecorum nunc Romanorum.

Iulius Cesar annis 5. Hic primus monarchiam tenuit, et ab hoc cesares appellati sunt.

Octauianus annis 56. Huius anno 42, Dominus noster iehsu Christus nascitur, completis ab Adam iuxta Hieronimum annis 5199.

Tiberius Augustus annis 23. Huius anno 18, Dominus noster iehsu Christus crucifixus est.

Gaius annis 4. Matheus euangelium scripsit.

Claudius annis 14. Petrus Romam, et Marcus Alexandriam petierunt.

Nero annis 14o. Petrus et Paulus cruci gladioque traditi sunt  .

uespasianus annis 10. Huius anno secundo Titus Hierosolimam subuertit, templum solo strauit, post annos prime edificationis 1189, Dominice autem incarnationis 71.

 Titus annis 2. Hic facundus et pius fuit.

Domicianus annis 16. Ioannes apostolus in Pathmos relegatur.

Nerua anno uno. Ioonnes Ephesum rediit et euangelium scripsit.

 Traianus annis 19. Simeon Hierosolimorum episcopus crucifigitur, et Ioannes apostolus requiescit.

Adrianus annis 21. Aquila interpres oritur.

Antoninus Pius annis 24. ualentinianus et Marcion heretici agnoscuntur.

Antoninus minor annis 19. Montanus Catafrigarum auctor oritur.

 Commodus annis 13. Theodotion interpres apparuit.

 Aelius Pertinax annum 1. Nihil historie habet.

Seuerus Pertinax annis 18. Simachus interpres agnoscitur.

Antonius Caracalla annis 7. Quinta editio Hierusalem inuenitur.

Macrinus anno uno uel Marcus Aurelius Antonius annis 4. Sexta editio Nicapoli reperitur, et Sabellius infelix oritur.

Alexander annis 13. Origenes Alexandrie claruit.

Maximianus uel Maximus annis 3. Hic persecutus est cristianos.

Gordianus annis 7. Fabianus episcopus Rome claruit.

 Philippus annis 7. Hic primus imperator cristianus fuit.

Decius anno 1. Antonius monachus oritur.

Gallienus et filius eius uolusianus annis 2. Nouatiana heresis oritur.

ualerianus cum Gallieno annis 5. Ciprianus et Cornelius martirio coronantur.

Claudius annis 2. Iste Gothos ab Illirico expulit.

Aurelianus annis 5. Hic etiam persecutus est cristianos.

Tacitus annum 1.

Probus annis 6. Manicheorum heresis oritur.

Carus annis 2. Iste de Persis triumphauit.

Diocletianus et Maximianus annis 20. Isti diuinis  libris exustis, uastari ecclesias, affligi et interfici cristianos iusserunt.

Maximinus, filius Maximiani, Seuerus, et Galerius annum 1.

Constantinus annis 31. Cuius 16 anno Nicena sinodus congregatur, dominice incarnationis anno 318.

Constantius et Constans annis 27. Reliquie sancti Andree sanctique Luce euangeliste Constantinopolim transferuntur, et anthropomorphitarum heresis oritur. Per idem tempus Athanasius et Maximinus, Treuerorum archiepiscopus, atque Hilarius doctrina et fide clari habebantur.

Iulianus annis 2. Hic ex monacho paganus factus,  cristianos persecutus est.

Iouianus anno 1. Iste cum omni exercitu cristianus efficitur.

ualentinianus annis 11, qui a Iuliano ob fidem Christi militia fuerat priuatus. Et Gothi heretici facti sunt.

Gratianus cum fratre ualentiniano annis 6. Ambrosius et Martinus episcopi claruerunt.

ualentinianus cum Theodosio annis 9. Hieronimus in Bethleem toto mundo claruit.

Theodosius annis 11. Sanctus Ioannes anachorita claruit.

 Archadius cum fratre Honorio annis 13  . Iohannes Crisostomus et Augustinus episcopi claruerunt.

Honorius cum Theodosio minore annis 15. Cyrillus Alexandrie episcopus claruit.

Theodosius minor, Archadii filius, annis 26. Ephesina sinodus Nestorium cum suis fautoribus Pelagianis damnat, sub Celestino papa

Marcianus annis 7. Calcedonense concilium sub Leone papa 630 patrum agitur.

Leo maior cum Leone minore annis 17. Aegiptus ab errore Dioscori liberatur.

Zenon annis 17. Corpus Barnabe apostoli reperitur, et azephalorum heresis oritur.

Anastasius 26 annis. Fulgentius episcopus claruit.

 Iustinus maior annis 9. Azephalorum heresis abdicatur.

Iustinianus annis 39. Huius sexto anno primus cyclus Dionisii inchoauit, dominice incarnationis anno 532.

Iustinus minor annis II. Armenii fidem Christi susceperunt.

Tiberius annis 6. Erminigildus rex Gothorum martirio coronatur.

Mauricius annis 21. Gregorius papa Augustinum archiepiscopum cum monachis Britanniam misit, ut genti Anglorum uerbum Dei euangelizarent, dominice incarnationis anno 596.

Focas annis 8. Angli-Saxones fidem Christi susceperunt.

 Eraclius annis 36. Iudei in Hispania cristiani facti sunt.

Eraclonas cum matre sua Martina annis 2. Pirrus regie urbis episcopus a Theodoro papa damnatur.

Constantinus, Eraclii filius, menses 6. Paulus, Pirri successor, ob eandem uesanam doctrinam damnatus est.

Constantinus, Constantini filius annis 17. Hic sextam sinodum congregauit. Cuius rogatu Agatho papa misit in regiam urbem legatos suos, in quibus fuit Iohannes, Romane ecclesie tunc diaconus, non longe post episcopus, pro adunatione facienda sancte  ecclesie. Hec sexta sinodus Constantinopolim acta est. Ubi affuerunt episcopi 150, presidente Georgio patriarcha urbis regie, et Macario urbis Antiochie, et conuicti sunt, qui unam uoluntatem et operationem astruebant in Christo, falsasse patrum catholicorum dicta perplurima.

Tagobertus rex Francorum monasterium in Wizenburck construxit anno Domini 623. regni sui 23. Huc usque Beda.






PARS PRIOR. ANNI 702---829.



ANNALES QUEDLINBURGENSES.


DOMINICAE INCARNATIONIS ANNO

702. 703. 704. 705.

706.

707.

708. Conradus rex de Britannia Romam perrexit, ibique attonsus ac monachus factus, in ieiuniis et  orationibus usque ad diem permansit ultimum. Eodem anno mortuus est Druogo.

709. Durus, et deficiens fructus.

710. Pippinus rex perrexit in Alamanniam.

711. Aque inundauerunt ualde.

712. Mors Heriberti, regis Longobardorum.

713.

714. Mors Pippini regis, qui fuit filius Ansgisi; post quem Carolus eius filius regnauit.

715. Pugna Francorum; et mors Dagoberti regis.

716. Pugnauit Carolus contra Ratbodum regem.

717. Pugnauit Carolus contra Francos in dominica die ante pasca.

718. uastauit Carolus Saxoniam plaga.

719. Occisio Francorum ad Suessionis ciuitatem, et mors Ratbodi regis.

720. Pugnauit Carolus contra Saxones.

721.

722. . Magna fertilitas facta est.

723.

724.

725 . Sarraceni primitus Italiam  ingrediuntur.

726.

727. Sanctus Egbertus migrauit ad Christum.

728.

729. Comete apparuerunt.

730.

731. Carolus uastauit ultra Ligerim; et Raginfridus mortuus est.

732. Carolus pugnauit contra Saracenos die sabatho.

733. Eclipsis solis facta est.

734. Carolus perrexit in Fresiam.

 735. Carolus Wascones uastauit. Beda nobilis presbiter et preclarus doctor obiit.

736. Initium Herolfesfeldensis monasterii. Audoinus episcopus obiit.

737. Carolus pugnauit contra Saracenos in Gothia.

738. Carolus Saxoniam iterum introiuit, et fecit eos tributarios.

739. Carolus Prouinciam intrauit usque in Massiliam.

740. Pax sine ulla hostilitate.

741. Carolus moritur, filius Pippini; post quem Carolomannus et Pippinus filii eius regnauerunt.

742.

743.

744. Initium Fuldensis monasterii.

745.

746. Carolomannus Alamanniam ingreditur. Sanctus Burcardus ordinatus est primus episcopus in Wirzburck. Eodem anno sanctus Wigbertus migrauit ad Christum.

747. Carolomannus Romam pergens tonsoratur, fratri regnum relinquens.

748. Gripho fugit in Saxoniam.

749. Gripho reuersus est de Saxonia.

750. Pippinus decreto Zacarie pape per unctionem sancti Bonifacii archiepiscopi rex appellatur, et Hildericus, falso rex uocatus, tonsoratus in monasterium remittitur.

751. Landfridus obiit.

752. Gripho moritur.

 753. Stephanus papa ad Pippinum in Franciam ueniens, defensionem petit contra Haistulfum regem.

754. Stephanus papa duos filios Pippini, Carolum et Carolomannum, unxit in reges.

755. Bonifacius archiepiscopus pro Christi nomine martyrio coronatur, cui Lull successit.

756.

757. Organa uenerunt in Franciam.

758. Pippinus Saxonibus superatis tributum imposuit, ut 300 equos singulis soluerent annis.

759.

760. Pippinus in Wasconiam uenit.

761. 762. 763.

764. Hiems grandis.

765.

766.

767.

768. Pippinus rex acquisiuit omnem partem Aquitanie, et Wifarius est interfectus. Eodem anno Pippinus rex reuertens ab Aquitania ad sanctum Dionysium 8 Kal. Octob. obiit, filiis suis Carolomanno et Carolo, qui cognominatur Magnus, regnum relinquens.

769.

770. Hoc anno Berthrad, mater Caroli, filiam Desiderii regis de Italia adduxit in Franciam.

771. Carolomannus frater Caroli obiit, regnum relinquens fratri suo Carolo Magno.

772. Carolus in Saxonia Heresburg expugnat, et fanum eorum, quod uocatur Irminsul, subuertit.

773. Carolus inuitatus ab Hadriano papa, Italiam ingrediens Desiderium regem in Papia obsedit.

774. Carolus Papiam cepit, et Desiderium regem in Franciam duxit. Eodem anno Saxones ecclesiam in Fridislare, quam sanctus Bonifacius edificauit et dedicauit, lignis et igne implentes incendere uolebant; sed minime ualebant.

775. Carolus Siburck cepit, et iuxta Brunesberch Saxones bello  uicit; qui postea Francos in castris iuxta Lidbiki nimia cede prosternunt. Regi uero iuxta Ouaccram, Hessi cum suis supplex occurrit.

776. Saxones, Christiani effecti, Francorum ditioni subduntur. Sed prius Heresburg ceperunt, militibus regis, qui intus erant, interfectis.

777. Carolus publicum habuit conuentum Padarburnon.

778. Carolo pugnante contra Saracenos, Saxones Longana uastantes, inde Ducciam et Confluentiam, in ecclesiis Dei et sanctimonialibus multa crimina commiserunt.

779. Carolus contra Saxones iuxta Bocholt pugnauit et uicit.

780. Carolus inter Are  et Albie confluentiam Saxones baptisari precepit.

781. Carolus Romam perrexit, et ibi baptisatus est filius eius Carolomannus, quem Hadrianus papa mutato nomine uocauit Pippinum; et ibi desponsata est filia eius Ruodrud Constantino imperatori. Eodem anno  Carolus de Roma reuersus in Franciam, terram Saxonum inter episcopos diuisit, et terminos episcopis constituit; et sancto Stephano protomartyri in loco qui dicitur Seliganstedi monasterium construxit, quod postea in locum translatum est qui dicitur Haluerstede, ubi nunc est sedes episcopalis. Idque ad corrigendum et propagandum Cathalaunensi episcopo Hildegrimo, qui frater erat beati Liudgeri confessoris, commendauit; huiusque episcopii terminos constituit fluuios Albiam, Salam, Unstradam, fossam iuxta Gronighe, altitudinem sylue que uocatur Hertz, Ouaccram, Schuntram, Dasanek, Drichterbiki, Aeleram, Isunnam paludem, que diuidit Bardangaos et Huutangaos  , Aram, Millam, Bimam, et Precekinam, et iterum Albiam.

782. Widekind cum Saxonibus quatuor prefectos Caroli, totumque eius, paucis euadentibus, exercitum in loco qui dicitur Suntal interfecit.

783. Obiit Hildegard regina, pro qua rex uastradam duxit. Mater regis Bertrad obiit.  Carolus pugnauit contra Saxones in Thiatmelli et iterum iuxta Hasa fluuium.

784 . Carolus per Thuringiam intrauit Saxoniam, rebelles sibi deuastans usque ad uillam que dicitur Schenighe; et filius eius Carolus interim pugnauit contra Westfalos in pago qui dicitur Dreini.

785. Postea rex totum illum annum in Saxonia cum exercitu sedens, omnia exercitui necessaria Saxones sibi ministrare precepit. Inde rex Attiniacum reuersus, Widikindum sibi huc usque rebellem, et Abbonem, cum sociis eorum, datis sibi obsidibus, in eadem regia uilla baptizari precepit. Quibus baptizatis, tota Saxonia domno Carolo subiugata est. Coniuratio Hardradi comitis et orientalium Francorum sapienter oppressa est.

 786. Carolus perrexit in Italiam, et inde Romam. Eclipsis solis facta est 15 Calend. Octobris ab hora diei prima usque ad horam quintam. Multa etiam referuntur signa eodem tempore apparuisse. Signum enim crucis in uestimentis hominum apparuit. Lull archiepiscopus obiit, cui Richolfus successit.

787. Carolus omnem pene Calabriam atque Apuliam in ditionem suscepit.

788. Carolus per Alamanniam peruenit ad fines Baiouarie, et Tassilo dux Baioariorum ob infidelitatem de principatu eiicitur et tonsoratur, et Thiado filius eius similiter, uterque monachi facti.

789. Carolus gentem uulzorum subegit, qui Lutici uocantur, duobus super Albie flumen pontibus factis.

790. Palatium Wormatie ignis consumpsit.

791. Carolus Auarorum, id est Hunorum, gentem subegit. Carolus habuit quatuor filios: primum Carolum, Pippinum regem Italie, Luothowicum regem Aquitanie, Drogonem Metensis ecclesie episcopum. Iste uero Pippinus qui in eum coniurauerat, filius illius erat de obscuri generis matre, non ille Pippinus rex.

792. Coniuratio Pippini contra patrem suum Carolum per Fardulfum publicata est; unde ipse Pippinus attonsus in monasterium recluditur, ceterique omnes, alii decollati, alii patibulo suspensi sunt. Et Fardolfo commendauit monasterium sancti Dionysii pro remuneratione.

793. Saxones iterum rebellauerunt, deficientes a fide.

794. Heresis Feliciana synodo apud Francofort habita damnata est. uastrad regina obiit; pro qua rex Liudgardam in coniugium duxit. Et equiuocus eius pugnauit contra Saxones in Sinadeuelde.

795. Carolus in Bardenwick cum exercitu uenit.

796. Hadrianus papa Romanus obiit, cui Leo successit. Et Carolus Saxoniam uastat.

797. Carolus iterum cum exercitu Saxoniam inuadit, totamque hiemem in Herestelli ducit.

798. Carolus Nordelingos  , legatorum suorum interfectores, multa cede prostrauit.

799. Leo papa lingua truncata et cecatus a Romanis et de pontificatu eiectus, uidens et loquens uenit ad Carolum in Saxoniam,  ad locum qui uocatur Padarburnon; quem rex honorifice susceptum Romam reduci, et omnia sua sibi restitui iubet. Eodem anno Gherald Baioarie marchio clarus, et Ericus dux Foroiulensis, ab Hunis interfecti sunt.

800. Carolus dum Thuronicam uenisset ad urbem, Liutgard uxor sua preclara illic mortua est. Inde reuersus in Franciam, perrexit Romam ad uindicandum Leonem papam.

801. In die natalis Domini ad missam Carolus, imposita sibi a Leone papa corona, imperator et Augustus a Romanis appellatus est, patricii nomine dempto.

802. Aaron rex Persarum Ierosolymam subiecit Carolo  , et misit ei elephantum unum.

803. Carolus conuentu habito in palatio Saltz, Saxones antiqua libertate donauit, eosque pro conseruanda fide catholica ab omni soluit tributo, excepto quod illos omnes, diuites ac pauperes, totius sue culture ac nutriture decimas Christo et sacerdotibus eius fideliter reddere iussit.

804. Leo papa iterum uenit in Franciam. Carolus Saxones Transalbinos, et qui in Wimadi habitabant, transtulit in Franciam, eorumque pagos Abodritis dedit.

805. Carolus, filius Caroli, Bohemos cum Francis et Saxonibus deuastauit, regemque eorum, Lechonem nomine, occidens, uictor ad patrem reuertitur.

806. Carolus regnum diuisit tribus filiis, Pippino, Luthowico, Carolo.

807. Mortalitas maxima facta est in Fulda.

808. Carolus iunior Linos et Schmeldingos expugnans, uictor reuertitur ad patrem.

809. Depositio sancti Liudgeri episcopi et confessoris  .

810. Hoc anno castellum Haboki Albie flumini impositum est, et Pippinus filius Caroli imperatoris, rex Italie, 8 Id. Iul. obiit, filio suo Bernhardo regnum relinquens. Et filia Caroli Ruotrudis obiit.

811. Carolus, filius Caroli imperatoris, inter alios sui filios et natu maior et patri acceptior, 2 Non. Decemb. obiit.

812. Eclipsis solis post meridiem fuit.

813. Pons apud Mogontiam mense Maio repentino flagrauit incendio. Richolfus archiepiscopus obiit, cui Hastulfus successit. Et  imperator filium suum Ludouicum, imposita sibi corona, totius consortem sibi imperii fecit.

814. Carolus imperator magnus et Saxonum apostolus  5 Calend. Februarii obiit, etatis sue anno 71, regni autem 47, imperii uero 14; cui filius suus Ludouicus, qui cognominatur Pius, successit in regnum.

 815. Consilio episcoporum Ludewicus precepit ut omnes monachi cursum sancti Benedicti cantarent.

816. Ludouicus imperator Aquisgrani magnam habuit synodum. ibique constituit regulam canonicorum.

817. Coniuratio Bernhardi, fratuelis sui, contra regem Ludouicum.

818. Ludowicus imperator Bernhardum regem, fratris sui Pippini filium, excecari iussit; deinde compunctus, publicam egit penitentiam. Irmingard quoque uxor sua 5 Non. Octobr. obiit., Ecclipsis solis 8 Id. Iul. facta est. uuldensis basilica dedicatur.

819. Imperator Ludouicus Iudith, filiam Welphi, duxit in uxorem.

820. Isto anno eris intemperies hominibus et iumentis pestem infudit, omnesque pene fructus consumpsit.

821.

822.

823. Ludouicus imperator fratrem suum Drugonem Metensis ecclesie episcopum supposuit. Inchoatio Corbeie noue monasterii.

824. In territorio Tullense puella quedam annorum 12 post eucaristiam, quam in pascha perceperat, primo pane, deinde omni cibo potuque pleno triennio  abstinuit; et in Saxonia in pago uirsedi 26 uillas fulgur consumpsit. In territorio Augustodunense ingens fragmentum ex glacie simul cum grandine decidit, cuius longitudo 15, latitudo 7, crassitudo duos pedes habuisse dicitur.

825. Haistolfus archiepiscopus obiit, cui Othgerus successit.

 826

827. Hildegrimus episcopus  senior obiit. Cui Thiatgrimus successit.

828.

829. Pretiosa corpora sancti ualentis et Senesii in Augeam insulam uenerunt 5 Id. Aprilis.



ANNALES WEISSEMBURGENSES.


ANNO INCARNATIONIS DOMINICAE

702. 703. 704. 705.

706.

707  .

708. Cuonrat rex de Brittannia Romam perrexit, ibique attonsus ac monachus factus, in ieiuniis et  precibus ad diem peruenit ultimum. Eodem anno mortuus est Druogo.

709. Durus et deficiens fructus fuit.

710. Bibbinus rex perrexit in Alamannia.

711.  . Aque inundauerunt ualde.

712. Mortuus est Heribertus, rex Langobardorum.

713.

714. Mortuus est Pippinus rex; post quem regnauit Karolus filius eius annis 27.

715. Dagobertus rex moritur; fuitque pugna Francorum.

716. Pugnauit rex Karolus contra regem Ratbodum.

717. Pugnauit Karolus contra Francos in dominica ante pascha.

718. uastauit Karolus Saxoniam plaga magna.

719. Occisio Francorum ad Suessionis ciuitatem.

720. Pugnauit Karolus contra Saxones.

721.

722. Magna fertilitas facta est.

723. Duo filii Drugonis ligati. et Karolus infirmatur.

724.

725. Karolus perrexit Andegauis.

726.

727. Sanctus Egbertus migrauit ad Christum.

728.

729. Comete stelle apparuerunt.

730.

731. Karolus uastauit ultra Ligoram.

732. Karolus pugnauit contra Sarecenos.

733. Eclipsis solis facta est.

734. Karolus perrexit in Fresiam.

 735. Karolus uastauit Wascones. . Beda nobilis et preclarus doctor obiit.

736 . Initium Herueldensis monasterii.

737  Karolus pugnauit contra Saracenos in Gothia.

738 . Karolus Saxoniam iterum intrauit, et fecit eos tributarios.

739 . Karolus Prouinciam intrauit usque in Massaliam.

740.

741. Karolus moritur 24o regni sui anno, post quem Karlmannus et Pippinus filii eius annis 6 regnauerunt.

742.

743.

744. Inicium Fuldensis monasterii.

745.

746. Sanctus Burgehardus ordinatur episcopus in Wirzeburg.

747. Sanctus Wibertus migrauit a seculo, quem sanctus Bonifacius de Brittannia aduocauit sibi in solatium predicationis, et quia eo maior natu fuit, summa ueneratione illum habuit.

748. Grifo fugit in Saxoniam.

749. Idem reuersus de Saxonia.

750. Pippinus ex decreto Zacarie pape per unctionem sancti Bonifacii archiepiscopi rex appellatur; et Hildiricus, falso uocatus rex, tonsoratus in monasterium mittitur.

751. Lantfridus mortuus est.

752. Grifo obiit.

 753. Stephanus papa ad Pippinum ueniens, defensionem petit contra Haistolfum regem.

754. Stephanus papa duos filios Pippini, Karolum et Karlmannum, unxit in reges.

755. Sanctus Bonifacius martyrio coronatur.

756.

757. Organum uenit in Frantiam.

758. Pippinus Saxonibus superatis tributum imposuit, ut 300 equos singulis annis persoluant.

759.

760.

761. 762. 763.

764. Pippinus rex magnum conuentum habuit in Carisiago; fuitque hibernus durus.

765. Ruotgangus episcopus corpora sanctorum Gordiani, Naboris et Nazarii de Roma adduxit.

766. uicti sunt Sclaui a Francis.

767.

768. Pippinus rex adquisiuit Aquitaniam totam. Eodem anno Pippinus rex ab Aquitania reuertens ad sanctum Dionisium, 8 Kal. Oct. obiit, Karlo et Karlmanno regnum relinquens.

769.

770. Berhta regina uenit de Italia, et Desiderii regis filiam adduxit in Franciam.

771. Karlomannus rex defunctus est  . Karlmannus obiit, fratri Karlo regnum relinquens.

772. Karolus in Saxonia Eresburg expugnauit, et fanum eorum, quod uocabatur Irminsul, destruxit.

773. Karolus ab Adriano papa Romam uocatus, Italiam ingrediens regem Desiderium in Papia obsedit.

774. Karolus Papiam cepit, et Desiderium regem in Franciam duxit. Eodem anno Saxones ecclesiam in Frideslare lignis et igne implentes incendere uolebant; sed minime ualebant.

775.

 776. Saxones, Christiani effecti, sunt Francis subditi.

777

778. Karolus pugnauit contra Saracenos. Saxones Logonahi uastant.

779.

780.

781. Karolus Romam perrexit, ibique baptizatus est Karlmannus filius eius, quem Adrianus papa mutato nomine Pippinum uocauit. Ibi quoque desponsata est Ruotdrudis, filia eius, Constantino.

782. Karoli comites occisi sunt a Saxonibus in loco qui dicitur Sundal.

783. Hildigart regina obiit, cui Fastrad successit.

784.

785.

 786. Sanctus Lullus archiepiscopus obiit, et Karolus ad Italiam uenit; multa quoque uisa sunt prodigia. Signum enim crucis in uestimentis hominum apparuit, et sanguis de celo terraque profluxit.

787. Karolus Romam ueniens, Beneuentum profectus est, monasterium sancti Benedicti adiit; et eclipsis solis facta est.

788.

789. Karolus subegit gentem Wilzorum.

790.

791 . Karolus perrexit in Pannoniam.  Karolus subegit gentem Auarorum.

792. Coniuratio Pippini contra patrem suum, que per Faldolfum publicata est; unde et Pippinus attonsus in monasterium mittitur, ceterique omnes perditi, alii decollati, alii suspensi miserabiliter sunt mortui, et ipsi Fardalfo datum est cenobium sancti Dionisii.

793.

794.

795. Adrianus papa obiit in natiuitate Domini.

796.

797.

798.

799. Leo papa lingua truncata et cecatus et de pontificatu eiectus, uidens et loquens in Saxoniam uenit ad Karolum, in locum qui dicitur Heristelli.

 800.

801 . Karolus a Romanis Augustus appellatus est.

802 . Amarmurmultus rex Persarum elefantem unum misit cum aliis muneribus Karlo, qui primus Francorum Augusti nomen promeruit.

803.

804 . Leo papa iterum uenit in Frantiam, et Saxones Transalbani translati sunt in Frantiam.

805. Karlus, Karoli filius, Beheimos uastauit.

806. Karolus diuisit regnum cum testamento inter filios, Ludouicum, Pippinum et Karlum.

807. Mortalitas maxima facta est in Fulda.

808.

809.

810. Maxima mortalitas bouum  .

811.

812.

813. Pons apud Mogontiam incendio periit.

 814. Karolus imperator obiit; cui Ludowicus successit.

 815. Decretum est, ut omnes monachi cursum sancti Benedicti cantarent.

816.

817.

818. Ludowicus imperator in Brittannia Mormannum regem uicit.

819. Ludowicus cesar Iudit, filiam Welphi, uxorem accepit.

820.

821.

822.

823.

824. Ludowicus Augustus contra Wiomarcum regem pugnauit, et Brittanniam uastauit.

825. Wiomarcus occidebatur in domo propria.

 826. Hildewinus ossa sancti Sebastiani in Galliam transtulit.

827.

828.

829.



LAMBERTI ANNALES.


ANNO D. INC.

702. 703. 704.

705. [Aldfridus rex Nordanembrorum  , filius Oswi fratris sancti Oswaldi regis, obiit. 3---6]

706. [Inicium monasterii sancti Petri in Erphesfurdt, quod construxit Tagebertus rex Francorum in monte qui antea Merwigisburgk uocabatur, sed ab ipso Tagaberto mons sancti Petri nuncupatus est  4---6]

707.

708. Cunrat rex de Brittannia Romam perrexit  , ibique attonsus ac monachus factus, in ieiuniis  et precibus ad diem peruenit ultimum.

709.

710. Pibbinus maior domus regni Francorum perrexit in Alemanniam.

711.

712. Mortuus est Heribertus, rex Langobardorum.

713.

714. Mortuus est Pippinus  maior domus, cui successit Karolus  filius eius.

715. Mortuus est Dagobertus rex; fuitque pugna Francorum.

716. Pugnauit Karolus contra regem Ratbodum.

717. Pugnauit Karolus contra Francos in dominica die ante pascha.

718. uastauit Karolus Saxoniam plaga magna. Sanctus  Bonifacius ordinatur episcopus 2. Kal. Decembris.

719. Occisio Francorum ad Suessionis ciuitatem.

720. Pugnauit Karolus contra Saxones.

721.

722. Magna fertilitas facta est.

723. Karolus infirmatur  .

724.

725. Karolus perrexit Andegauis.

726.

727. Sanctus Egbertus migrauit ad Christum.

728.

729. Comete stelle apparuerunt.

730.

731. Karolus uastauit ultra Liguram.

732  . Karolus pugnauit contra Sarracenos.

733. Eclipsis facta est solis  .

734. Karolus perrexit in Fresiam.

 735. Karolus uastauit Wascones. . Beda nobilis et preclarus doctor obiit.

736. Initium Herueldensis monasterii.

737 . Karolus pugnauit contra Sarracenos in Gothia.

738 . Karolus Saxoniam iterum intrauit, et fecit eos tributarios.

739 . Karolus Prouinciam intrauit usque in Massiliam.

740.

741. Karolus obiit, maior domus regni Francorum, cui successerunt Karlmannus et Pippinus filii eius. Initium Altahensis monasterii.

742. Karolus magnus natus est  . Sanctus Bonifacius cum Karlomanno magnam sinodum habuit  .

743.

744. Initium Fuldensis monasterii.

745.

746. Sanctus Burchardus ordinatus est episcopus primus in Wirziburg.

747. Sanctus Wigbertus migrauit a seculo. Karlmannus Rome monachus factus est.

748.

749.

750. Pippinus decreto Zacarie pape per unctionem sancti Bonifacii archiepiscopi rex appellatus est, qui antea maior domus uocatus est; et Hildericus rex tonsoratus in monasterium mittitur.

751. Zacarias papa obiit. Stephanus electus est atque occisus; et alter Stephanus electus atque consecratus est.

752.

 753. Stephanus papa ad Pippinum ueniens, defensionem petiit contra Haistulfum regem.

754. Stephanus papa duos filios Pippini Karolum et Karlmannum unxit in reges.

755. Sanctus Bonifacius martyrio coronatur anno peregrinationis sue 40o.

756.

757. . Organa primum missa sunt Pippino de Grecia.

758. Pippinus Saxonibus superatis tributum imposuit, ut 300 equos singulis annis persoluerent.

759.

760.

761. 762. 763.

764. Pippinus magnum conuentum habuit in Carisiago; fuitque hyems durissima.

765. Ruotgangus episcopus corpora sanctorum Gorgonii, Naboris et Nazarii de Roma aduexit.

766. uicti sunt Sclaui in Weidahaburc  a Francis.

767.

768. Pippinus rex acquisiuit Equitaniam totam, et inde reuertens ad sanctum Dionysium, 8. Kal. Octobris obiit, Karolo magno et Karlmanno regnum relinquens.

769.

770. Berhta regina uenit de Italia, et Desiderii regis filiam adduxit in Franciam.

771. Karlmannus obiit, fratri Karolo regnum relinquens.

772. Karolus in Saxonia Eresburg expugnauit, et fanum, quod uocabatur Irminsul, destruxit.

773. Karolus ab Adriano papa inuitatus, Desiderium regem in Papia obsedit.

774. Karolus Papiam cepit, et Desiderium regem in Franciam duxit. Eodem anno Saxones ecclesiam in Friteslare lignis et igne implentes incendere uolebant; sed minime ualebant.

775.

 776. Saxones Christiani effecti sunt.

777.  Dedicatio ecclesie in Ordorf a beato Lullo in honore sancti Petri.

778. Karolus pugnauit contra Sarracenos, et Saxones Loganichi  uastant.

779. Sturm, abbas Fuldensis cenobii, obiit.

780.

781. Karolus Romam perrexit, ibique baptizatus est Karlomannus filius eius, quem Adrianus papa mutato nomine uocauit Pippinum. Ibi quoque desponsata est Ruodrut, filia eius, Constantino imperatori. Karolus diuisit terram inter episcopos in Saxonia  .

782. Karoli comites occisi sunt a Saxonibus in loco qui dicitur Suntal.

783. Hildigart regina obiit, cui Fastrat successit.

784.

785.

 786. Sanctus Lullus archiepiscopus obiit, cui  Richolfus successit, et Karolus ad Italiam uenit. Multa quoque uisa sunt prodigia. Signum enim crucis in uestimentis hominum apparuit, et sanguis e celo terraque profluxit.

787. Karolus Romam ueniens, Beneuentum profectus est, et monasterium sancti Benedicti adiit. Et  eclipsis facta est solis.

788.

789. Karolus subegit gentem Wilzorum.

790.

791 . Karolus perrexit in Pannoniam. . Karolus subegit gentem Auarorum. Et fundata est ecclesia sancti Bonifacii in Fulda.

792. Coniuratio Pippini contra patrem suum, que per Fardolfum publicata est. Unde Pippinus attonsus in monasterium mittitur, ceterique omnes perditi, alii decollati, alii suspensi, miserabiliter sunt mortui. Et ipsi Fardolfo datum est cenobium sancti Dionysii.

793.

794. Heresis Feliciana dampnata est in synodo Frankenefurt; et uastrath regina obiit.

795. Adrianus papa obiit in natiuitate Domini.

796  .

797.

798. Balthart abbas Herueldensis obiit.

799. Leo papa, lingua truncata, excecatus et de pontificatu eiectus, uidens et loquens in Franciam uenit ad Karolum, in locum qui dicitur Heristelle.

 800.

801 . Karolus a Romanis Augustus est appellatus.

802 . Amarmurmulus rex Persarum elephantem unum cum aliis muneribus Karolo misit.

803. Leo papa iterum uenit in Franciam, et Saxones Transalbiani translati sunt in Franciam.

804  .

805. Karolus, Karoli filius, Becheimos uastauit.

806.

807. Mortalitas maxima facta est in Fulda.

808.

809.

810. Hohenburg castellum impositum est Albie flumini ab imperatore Karolo contra Danos.

811. Depositio Liutgeri episcopi.

812.

813. Richolfus archiepiscopus Moguntinensis obiit, cui Haistolfus  successit; et pons apud Magontiam incendio periit.

 814 Karolus magnus imperator obiit; cui Ludowicus successit, qui episcopatum in Hiltinesheim construxit.

 815. Baugolfus abbas Fuldensis obiit. Et preceptum est ut omnes monachi cantarent cursum sancti Benedicti.

816.

817. Ludowicus imperator Aquisgrani habuit synodum, ibique ordinauit uitam monachorum.

818. Ludowicus imperator in Britannia Normannum regem uicit.

819. Ludowicus Iudith, filiam Welfi, in uxorem accepit; et in Fulda dedicata est ecclesia

820.

821  .

822. Inchoatio monasterii noue Corbeie.

823.

824. Lodowicus contra Wiuomarcum regem pugnauit, et Britanniam uastauit.

825. Wiuomarcus occisus est in domo propria; et Haistolfus Moguntie archiepiscopus obiit, cui Otgarius  successit.

 826. Hiltwinus ossa sancti Sebastiani in Galliam transtulit.

827.

828.

829. Ludowicus imperator depositus est a filiis suis Lothario, Ludowico et Karolo.



ANNALES HILDESHEIMENSES.


815. Anno 3 Hludowici factum est concilium magnum in Aquisgrani in mense Augusto, et preceptum est ut monachi omnes cursum sancti Benedicti cantarent ordine regulari. Et duo codices scripti sunt, unus de uita clericorum, et alter de uita nonnarum. Eo anno Leo papa obiit, et ordinatus est Stephanus pro eo in episcopatum Romane Ecclesie; qui in mense Octimbre uenit ad Hludowicum  imperatorem ciuitatem Remis, et reuersus est in pace. Bicgo de amicis regis, qui et filiam imperatoris nomine Elpheid duxit uxorem, eo tempore defunctus est.

816. Anno 4, conuentum suum habuit Hludowicus imperator cum Francis, in Aquisgrani palacii mense Iunio, et ieiunio indicto ordinatus est filius Hlotharius in imperatorem, ut consors regni fieret cum patre. Eo anno Stephanus papa decessit, cui successit Paschalis in pontificatu.

817. Bernardus quoque, rex Italie, sedicionem leuauit contra imperatorem; et Hludowicus Augustus Italiam cum exercitu perrexit.

818. Anno 6 Hludowici imperatoris, hoc est anno Dominice Incarnationis 818 in Brittannia Mormaxnum regem uicit.

819. Imperator anno 7 regni sui Iudith, filiam Welphi, duxit in uxorem; et basilica Fuldensis cenobii dedicata est. Post hec annis quattuor requieuit, et nichil historie factum est.

820.

821.

822.

823.

824. Anno uero 12 regni imperatoris, hoc est anno 824 Dominice Incarnationis, secunda expedicio facta est contra Wiomarcum regem, et Brittaniam uastat.

825. Wiomarcus anno 13 imperatoris in domo propria occisus est ab hominibus Landberti; et Heistolfus archiepiscopus obiit.

 826. Anno 14 Hludowici Hiltwinus abbas ossa sancti Sebastiani in Galliam transtulit.

827. Imperatoris anno 15, et Incarnationis Dominice 827, Sarraceni fines Barcinonensium et Gerundensium uastant.

828.

829.



PARS ALTERA GENUINA A. 830-973



[ANNALES QUEDLINBURGENSES.]

830. Ludouicus imperator depositus est de solio a filiis suis, Lothario, Ludouico, Carolo.

831.

832. Coniuratio Ludouici contra patrem suum.

833. Regnum Francorum ad Lotharium imperatorem conuersum est.

834. Pippinus et Ludouicus, frater eius, in regnum eius restituerunt patrem suum.

835.

836.

837.

838. Item coniuratio apud Frankenfort Ludouici, et conuersum est regnum ad patrem eius.

839. uentus ingens innumera subuertit edificia, et multa damna effecta sunt in 4 Nouembris.

840. Ludouicus imperator insequendo filium uenit Herolfesfeld monasterium in 6 Id. Aprilis. Statim eodem anno in 12 Calend. Iul. obiit, cui Ludouicus filius eius successit. Thiatgrimus episcopus  obiit, cui Heinmo successit.

841. Adelbertus comes est occisus; et infelix bellum Lotarii contra fratres suos Ludouicum et Carolum factum est.

842. Rabonus, Fuldensis cenobii abbas, expulsus est de monasterio, et Lotharius de regno.

843. Hoc anno facta est pax inter Lotharium, et Ludouicum et Carolum, fratres suos.

844. Lotharius rex cum orientalibus Francis uenit in Sclauiam, et regem eorum Gestimulum occidit, ceterosque sibi subegit. Dedicatio ecclesie noue Corbeie.

845. Hoc anno monachi de Herolfesfelde cum Otkario episcopo reconciliati sunt. Hoc etiam anno Ludouicus rex ad idem monasterium uenit 2 Cal. Nouembris, et priuilegia et immunitates monachis donauit, et suo sigillo muniuit.

 846. Ludouicus rex, filius Ludouici, Pannoniam subegit, et Bohemos domum rediens uastauit.

847. Otker archiepiscopus obiit; cui Rabanus, abbas Fuldensis monasterii, successit.

848. Ludouicus rex apud Moguntiam habet concilium synodale, ibique Ghodeschalck hereticus conuictus est et damnatus.

849.

850. . Basilica sancti Wicberti confessoris dedicata est.

851.

852. Inchoatio Gandesheimensis monasterii in antiquiori loco, et aduentus sanctorum confessorum Anastasii atque Innocentii.

853. Haymo episcopus obiit; cui Hildegrimus iunior successit.

854.

855. Ecclesia sancti Kiliani in Wirtzeburg fulminibus exusta est. Lotharius rex tonsuram et monachicum habitum suscepit moriturus.

856. Leo papa obiit, et Rabonus archiepiscopus, cui Carolus successit.

857. Carolus archiepiscopus apud Moguntiam magnam synodum congregauit.

858. Ludouicus filium suum Ludouicum cum magno exercitu misit ad Abodritos.

859. Ludouicus et Carolus et Lotharius, filii Lotharii fratris eius  , cum iuramento inuicem pacem affirmauerunt.

860. Maginradus heremita martirizatus est.

861.

862. Fames magna et morbus in Germania et in aliis partibus Europe.

863. Carolus archiepiscopus obiit. Cui Lutbertus successit.

864.

865. Subitaneum diluuium et uehemens grando fruges absumpsit; Anscarius episcopus obiit.

866. Nicolaus papa obiit.

867. uentus ingens cum turbine multa edificia strauit.

868. Fames ualida et uehemens tam Germaniam quam ceteras Europe prouincias nimium afflixit.

869. Lutheri rex a Beneuento reuersus, quo ob fratris sui discordiam Ludouici perrexit, Romam uenit, ibique ab Hadriano papa damnatus, domum rediens cum suis pene omnibus periit.

 870.

871.

872  . Ictu fulminis Wormatia comburitur. Aestatis feruor immanis et siccitas nimia totos pene perdidit fructus, plurimeque domus cum hominibus et animalibus, fulminibus incense, exuste sunt. Dedicatio ecclesie sancte Marie in Hildesheim per Altfridum episcopum.

873. Fames magna inualuit in Germania, et incredibilis multitudo locustarum uenit  .

874.

875.

876.

877.

878.

879.

880.

881. 882. 883. 884.

885.

886.

887.

888.

889

890.

891.

892.

893.

894. 895.

896.

897. 898.

899.

900.

901.

902.

903.

904.

 905.

906.

907.

908.

909.

910. Franci ab Ungaris occisi et fugati sunt  .

911. Ludouicus rex obiit; cui Conradus successit.

912. Ungari uastauerunt Franciam et Thuringiam. Et comete apparuerunt. Hatto archiepiscopus obiit.

913. Otto ducum precipuus, de quo, uelut fertilissimo quodam stemmate, imperatoria illa Ottonum propago, totius Europe terminis non modicum profutura, processit, onus limose molis abiecit. Domina Oda, mater scilicet ipsius, obiit anno 107. uite sue. Otto rex et imperator futurus natus est.

914.

915.

916. Ungari, Saxonia uastata et cunctis circumquaque direptis, uenerunt usque ad Fuldam.

917. Erchancarius, Berthardus, et Lutfridus capite plectuntur.

918. Einhardus episcopus  occiditur.

919. Conradus rex moriens, quem non propinquitatis sue iura, sed inuicte fidei eximieque uirtutis munia pre ceteris admodum commendauerant, sceptris ac regno Heinricum feliciter potiturum, sibi succedere deliberauit, hisque rite per omnia dispositis, uiam totius carnis ingreditur.

920. Post excessum Conradi regis prefatus Saxonie ducis filius ac Francie dominus Heinricus, communi senatus ac plebis assensu electus et unctus in regem, quanta terra marique uictoria deinde nituerit, quanta domi militieque subiectos industria rexerit, dictis ac scriptis inexplicabile constat.

921. 922.

923. Sigismundus Haluerstadensis episcopus obiit. Cui Bernhardus in episcopatu successit, eiusque successor Hildewardus nascitur.

924. Hermannus Colonie archiepiscopus obiit.

925.

926.

927.

928.

929. Otto rex Editham, filiam regis Anglorum, matrimonio sibi iungendam Saxonie aduexit.

 930. Facta est pugna ualida aduersum Sclauos iuxta Albiam prope Lunkini, in qua Saxones gloriosissime uicerunt, prostratis Sclauorum 120 milibus, in captiuitatem uero 800 ductis; suorum autem duobus comitibus Luthariis cum quibusdam aliis amissis non multis, plurimis autem uulneratis.

931. Rex Heinricus cum exercitu suo profectus est  in Abodritos  , subiciens eos sibi.

932.

933. Ungarorum exercitus a rege Heinrico deuictus est.

934. Rex Heinricus in Wucronin profectus est  subiiciens eos sibi.

935.

936 . Magna sinodus fuit in Erphesfurt. . Heinricus rex obiit 6. Non. Iulii; cuius filius Otto pacificus, Saxonie decus, iure hereditario paternis eligitur succedere regnis. Mechtild inclita regina, obeunte coniuge suo, prefato scilicet rege Heinrico, cenobium in monte Quedelingensi, ut ipse prius decreuerat, sancta deuotione construere cepit. Hoc regnum gentibus esse uoluit, hoc totis uiribus fouet. Ibi, quia bene nata raro ac difficillime degenerare nouerat, non uilis persone, sed summe ingenuitatis, tirunculas canonice religioni rite deseruituras collegit, easque usque ad extrema uite istius caduce, materno more, spiritualium nec non carnalium copiis commodorum enutrire non destitit.

937. Euerhardus dux Francorum, et Wigmannus Saxonicus, atque improbus Thancmer, inani consensu conspirauere in regem: sed Dei gratia cito reuelante regi, illa iniqua conspiratio sapienter oppressa est. Nam Tancmer miserabiliter occisus, alii autem truncati, suspensi sunt. Euerhardus priuatus honore, degradatus est; Wigman uero supplicando pedibus regis, reconciliatus est. In eadem tempestate uenientes Ungari, uastauerunt Thuringiam; deinde in Saxoniam, ibique in paludibus ceterisque difficultatibus perierunt. Alia autem pars nefandi exercitus fugiendo in terram suam reuersi sunt. Eodem anno Hildebertus archiepiscopus Moguntinus obiit, eique Fridericus successit.

938. Eburhardus comes Heinricum, filium Heinrici regis, captum proiecit in uincula.

939. Hoc anno cum esset rex in superioribus partibus Rheni fluminis, Heinricus frater regis, Eburhardus dux Francorum, atque Gisilbrachtus comes Luthariorum, congregato nefando exercitu transeuntes Rhenum, maximam partem regni depopulati sunt. Cum autem reuersi sunt gratulabundi, nunciatum est Udoni amico regis; qui cum suis repetente irruens in eos, Eburhardum in ipsa ripa fluminis hostiliter, uti dignus erat, occiderunt; Gisilbrecht autem in breui fluminis uoragine dimersus, et qui cum illo erant, simul interierunt. Heinricus autem, frater eius, assumptis adiutoribus supplicando regi, gratiam suam recepit.

940. Dedicatio Gandeshemensis ecclesie.

941. Otto rex de insidiis coniuratorum contra se liberatus, statim pascha in Quedelingensi ciuitate quosdam quorum nomina sunt Erik, Reinward, uarin, Ascheric, Bacco, Hermon, occidi, quosdam uero exilio relegari iussit.

942.

943.

944. Grecorum rex Ottoni regi  xenia misit.

 945.

946. Edith regina, contectalis magni Ottonis regis, amarum mortis poculum degustauit, relictis post se duobus liberis Liudolfo et Liutgarde.

947. Priuilegium a papa Agapito Quedlinburgensi congregationique sancti Seruatii defertur  .

948. Synodus ad Eggilenheim congregata est, cui Marinus  legatus apostolicus presedit.

949. Conradus dux Liutgardam, filiam Ottonis regis et Editte, sibi in uxorem duxit. Eodem anno uenerunt secundo nuncii Grecorum ad regem Ottonem cum muneribus.

950. Bellum magnum factum est inter Bauaros et Ungaros.

951. Otto rex perrexit in Italiam, et cum eo eius filius Liudolfus pius et Conradus audacissimus, gener ipsius regis, atque Fridericus archiepiscopus Moguntiacensis ecclesie ceterorumque innumerabilis multitudo ex omni regno suo. Ibique ipse rex inuictissimus Otto Adelheidam reginam, uultu decoram, consilio prouidam, et uniuersa morum honestate ualde preclaram, et regali auorum atauorumque prosapia ortam, coniuge illustrissimo, Lothario scilicet rege, iam tunc uiduatam, connubiali sibi uinculo sociandam adquisiuit; cuius etiam consilio regnum Longobardie, quod illi hereditario iure cesserat, cum Beringero tiranno ditioni sue subiugatur. Eodem anno Heinricus, filius Heinrici ducis, natus est.

952.

953. Satis acerba et nimis crudelis dissensio exorta est inter Liudolfum, filium regis, et patruum eius Heinricum, ipso rege partes fratris sui iuuante; mansitque per duos annos in incendiis, cedibus et depopulationibus, multique non solum de populo, sed etiam de optimatibus occubuerunt. Hoc etiam anno Moguntia obsessa est, et castellum quod Rosodal nominatur; factumque est magnum bellum in illo loco.

954. Fridericus archiepiscopus Moguntiacensis ecclesie obiit, uir summe abstinentie, in religione sancta et doctrina probatus; et Wilhelmus, filius regis, successit in locum suum. Obiit Liutgard, regia proles.

955. Otto rex Ungaros cum magno periculo sui suorumque magna et cruenta cede prostrauit; in quo tamen bello Conradus dux cum aliis multis occisus est. Et Heinricus dux Baiowariorum, frater regis Ottonis, obiit. Cono dux fortis, mortem gustauit ab Ungariis. Sed et rex Otto periculosissime contra Abodritos conflixit, quos filius matertere eius Egbertus contra illum congregauit. Mechtild, gemma prelucida  e medio corone imperialis, decori suis et gaudio cunctis nascendo enituit. Otwinus episcopus ordinatur.

956. Liudolfus, filius regis, perrexit  Italiam, eamque subegit imperio suo.

 957. Liudolfus, filius Ottonis regis, in Italia mortuus est, et inde ad Moguntiam transportatus, ad sanctum Albanum sepultus est.

958. Signum crucis in uestimentis hominum apparuit, illis qui derisui illud habebant, mortem inferens; illis qui pie et religiose illud uenerabantur, nichil mali intulit.

959.

960. uenerunt legati Ruscie gentis ad regem Ottonem, et deprecati sunt eum ut aliquem suorum episcoporum transmitteret, qui eis ostenderet uiam ueritatis; et professi sunt se uelle recedere a paganismo, et accipere nomen et religionem christianitatis. Et ille consensit deprecationi eorum, et transmisit Adalbertum episcopum fide catholicum. Illique per omnia mentiti sunt, sicut postea rei probauit euentus; quia nec ille predictus episcopus euasit lethale periculum ab insidiis eorum.

961. uenerunt nuncii Iohannis pape, uocantes illum Romam.

962

963.

964

965.

966.

967.

 968.

969.

970.

971.

972.

973.



[ANNALES WEISSEMBURGENSES.]


830.

831.

832. Coniuratio Ludowici contra patrem suum.

833. Regnum Francorum ad Lotharium est conuersum.

834. Pippinus et Ludowicus patrem suum constituerunt in regnum.

835.

836.

837.

838. Coniuratio Ludowici iterum ad Franconofurt, et conuersum est regnum ad patrem eius.

839.

840. Ludowicus imperator insequendo filium uenit ad Herolfesfelt.

841. Lutharius bellauit contra fratres suos Ludouicum et Karlum, et Adelbertus comes occisus est

842. Lutheri expulsus est a regno.

843. Lutharius, Ludowicus et Karlus pacem fecerunt.

844. Lutharius rex regem Sclauorum Gestimulum occidit, ceterosque sibi subegit.

845. Ludouicus imperator uenit ad Herolfesfelt, et priuilegia monachis dedit, suoque sigillo muniuit.

 846. Ludowicus, filius Ludowici, Pannoniam subegit, et Beheimos domum rediens uastauit.

847. Otgarius archiepiscopus obiit; cui Rabanus successit.

848. Ludowico ad Mogontiam habito sinodali concilio, Godescalcus hereticus est dampnatus.

849.

850

851. Irmingardis regina obiit.

852.

853.

854.

855. Ludowicus rex cum exercitu magno perrexit contra Ratzidum regem Marahensum. Lutharius etiam rex tonsuram et monachicum habitum suscepit mortuus  .

856. Rabanus archiepiscopus obiit; cui Karlus successit.

857. Karlus archiepiscopus in Mogontia sinodum magnam habuit.

858. Ludowicus rex Ludowicum, filium suum, cum exercitu magno misit ad Habitritos.

859. Ludowicus et Karolus atque Lutharius, filius Lutharii fratris eorum, cum iuramento pacem fecerunt.

860. Hiemps magna et mortalitas animalium.

861. Udo, Berenger atque Ernost depositi honoribus.

862.

863. Karlus episcopus obiit, et Liutberthus successit.

864. Ludowicus rex Radzidum, regem Marahensium, sibi subegit.

865.

866.

867.

868.

869. Lutheri rex a Beneuento reuersus Romam uenit, ibique ab Adriano dampnatus, domum rediens pene cum suis omnibus periit. Eodem anno Thiodo, abbas Fuldensis, depositus, et Sigihardus electus est  ualde religiosus.

 870.

871.

872.

873.

874.

875. Ludowicus rex, filius Lotharii, obiit.

876. Bellum iuxta Andarnacha factum est inter Karlum et Lodowicum, Ludowici filium, successorem regni.

877.

878.

879. Ludowicus, filius Karli, obiit.

880.

881. 882. 883. 884.

885.

886.

887. Karlus est de regno eiectus, atque Arnoldus electus.

888. Karlus obiit.

889.

890. Liutpertus archiepiscopus obiit, et Sunderoldus successit.

891. Sunderoldus, archiepiscopus occisus est, et Fridericus  successit.

892. Arn episcopus est occisus, et Haltrat  abbas obiit.

893.

894. 895.

896. Arnoldus imperator est appellatus.

897. 898.

899. Arnoldus rex obiit, cui Ludowicus, filius eius, successit.

900.

901.

902.

903.

904.

 905. Cuonrat comes occisus est ab Adelberto.

906. Ungarii uastauerunt Saxoniam.

907. Adelbertus comes decollatus est, iubente Ludowico rege.

908. Liutboldus dux occisus est ab Ungariis.

909. Burghardus, dux Thuringorum, occisus est ab Ungariis.

910. Ludowicus rex pugnauit cum Ungariis.

911. Ungarii uastauerunt Franciam.

912. Ludowicus rex obiit; cui Conradus successit.

913.

914. Otto Saxonicus dux obiit.

915. Ungarii uastando uenerunt usque Fuldam.

916.

917.

918.

919. Cuonradus rex obiit, cui Heinricus successit.

920.

921. 922.

923.

924.

925.

926.

927.

928.

929.

 930.

931. Heinricus rex Abatritos subegit.

932. Heinricus rex fuit in Losicin.

933.

934. Heinricus rex in Wocronin cum exercitu fuit.

935.

936 . Magna sinodus fuit in Erpesfurt. Eodem anno Heinricus rex obiit; cui filius eius Otto successit.

937 . Otto rex fuit in Horolfesfelt; et ecclesia sancti Bonifacii exusta est.

938 . Eberhardus comes Heinricum, filium Heinrici regis, captum proiecit in uincula.

939 . Eberhart et Sigibertus occisi sunt.

940.

941.

942.

943. Sinodus ad Bunnam congregata est.

944.

 945.

946 . Etheid regina obiit, cui Adelheid successit.

947.

948. Sinodus ad Ingileheim congregata, cui Marinus legatus apostolicus presedit.

949. Iterum nuntii Grecorum ad regem Ottonem cum preciosissimis muneribus uenerunt in memoria omnium sanctorum; et Otto rex dedit filiam suam Conrado duci.

950. Reginbold episcopus  obiit. Godefrid. successit.

951. Otto rex perrexit in Italiam, et adquisiuit Adelheidam reginam; et Berengerum regem subdidit sibi.

952.

953. Satis acerba et nimis crudelis dissensio exorta est inter Liutolfum, regis filium, et Heinricum patruum suum. Eodem anno obsessa est Mogontia et Rossad.

954. Fridericus archiepiscopus obiit et Willihelmus successit.

955. Otto rex Ungarios cum magno periculo sui suorumque magna cede prostrauit iuxta fluuium Lech in natiuitate sancti Laurentii; in quo etiam bello dux Cuonradus cum aliis occisus est.

956. Liutolfus in Italiam perrexit, eamque sibi subegit.

 957. Liutolfus in Italia est mortuus, et inde ad Mogontiam portatus, et ad sanctum Albanum sepultus.

958. Signum crucis in uestimentis apparuit.

959. Patriarcha de Aquileia uenit in Herisfelt.

960.

961. uenerunt legati domni apostolici ad regem Ottonem, et rogauerunt eum Romam pergere in adiutorium Iohannis pape.

962.

963.

964. Berengerus rex obsessus est in monte sancti Leonis, ibique captus et in Babenberg deductus.

965. Otto imperator de Italia reuertendo uenit ad Franconofurt.

966. Otto imperator tertia uice ad Italiam pergendo Romam peruenit.

967.

 968. Willihelmus archiepiscopus obiit, cui Hatto successit.

969. Hatto archiepiscopus obiit; cui Ruotbertus successit.

970. Otgerus episcopus  obiit. Baldericus episcopus ordinatur.

971. Exustum et famosum templum in Thornburg.

972. Domno Ottoni iuniori imperatori missa et filia imperatoris de Grecia.

973.



[LAMBERTI ANNALES.]


830.

831  . Bun et Raban abbates fundamentum ecclesie sancti Wigberti foderunt 6 Idus  Iulii, secunda feria.

832. [Corpus sancti Aurelii in Germaniam delatum est, et Hirsaugia fundata.] Coniuratio Ludowici contra patrem suum.

833. Regnum Francorum ad Lotharium est conuersum.

834. Pippinus et Ludowicus patrem suum restituerunt in regnum.

835.

836. [Otgarius  archiep. ossa S. Seueri episcopi sibi delata transtulit in Erphesfurt, Thuringie ciuitatem, et in alto monasterio reposuit 11 Kal. Nou. 3.]

837.

838. Coniuratio Ludowici iterum ad Franconefurt, et conuersum est regnum ad patrem eius.

839.

840. Ludowicus insequendo filium uenit ad Herolfesfelt monasterium 6 Idus Aprilis. Ludowicus imperator obiit; cui filius eius Ludowicus successit.

841. Lutharius bellauit contra fratres suos Ludowicum et Karolum; in quo prelio pene ad internecionem deleti sunt Franci, et Lutharius uictus est; ubi et Adelbertus comes occisus est.

842. Lutheri expulsus est a regno, et Raban abbas de monasterio.

843. Lutheri, Ludowicus, et Karolus pacem fecerunt.

844. Lutharius rex regem Sclauorum Gestimulum occidit.

845. Ludowicus uenit ad Herolfesfelt 2 Kalendas Nouembris, et priuilegia monachis dedit suoque sigillo muniuit. Monachi quoque eiusdem Herueldensis monasterii reconciliati sunt cum Otgario archiepiscopo de decimis frugum et porcorum ex terra Thuringorum per fideles legatos domni Ludowici Augusti, episcopos  uidelicet et presides.

 846. Ludowicus, filius Ludowici, Pannoniam subegit, et Beheimos domum rediens uastauit. Bun abbas Herueldensis obiit, cui Brunwart successit.

847. Otgarius archiepiscopus Moguntie obiit, cui abbas Fuldensis Rabanus successit. Abbatiam Waldo suscepit.

848. Ad Mogontiam habito sinodali concilio, Gotescale hereticus dampnatus est.

849.

850  . Dedicata est ecclesia sancti Wigberti 5. Kalendas Nouembris a Rabano Mogontiacensi archiepiscopo.

851.

852. Translatio sancti Lulli in cena Domini.

853.

854.

855. Ludowicus rex cum magno exercitu perrexit contra Ratzidum regem Maruhensium. Lutharius etiam rex tonsuram et monachicum habitum suscepit moriturus in Promia.

856. Rabanus archiepiscopus Mogontiacensis  obiit; cui Karolus successit.

857. Karolus archiepiscopus, in Mogontia magnam synodum habuit.

858. Ludowicus rex Ludowicum filium suum misit cum exercitu magno ad Abitritos. [Karolus archiepiscopus quandam partem de reliquiis sancte Innocentie transtulit ad  Erphesphurt. 1 3.]

859. Ludowicus et Karolus atque Lutharius, filius Lutharii fratris eorum, cum iuramento pacem fecerunt.

860.

861. Udo, Ernost, Berngerus, comites, et Waldo, abbas Fuldensis, honoribus depositi sunt; Thiodo abbas successit.

862.

863. Karolus archiepiscopus [Mogontiacensis 3 4. 5.] obiit; cui Liutbertus successit.

864. Ludowicus rex Ratzidum, regem Marahensium, sibi subegit.

865.

866.

867.

868.

869. Lutheri rex a Beneuento reuersus Romam uenit, ibique ab Adriano dampnatus est. Qui domum rediens, pene cum suis omnibus periit. Eodem anno Thiodo, abbas Fuldensis, depositus, et Sigehardus electus est, uir religiosus.

 870.

871.

872.

873.

874.

875. Ludowicus rex obiit; cui filius eius Ludowicus successit. Brunwart Herueldensis abbas obiit; cui Druogo successit.

876. Pugna iuxta Andarnaha facta est inter Karolum et Ludowicum, Ludowici regis filium.

877.

878.

879. Ludowicus rex, filius Ludowici regis, obiit; cui frater eius Karolus successit.

880.

881. 882. 883. 884.

885.

886.

887. Karolus de regno est eiectus, et Arnoldus electus.

888. Karolus obiit.

889.

890. Liutbertus archiepiscopus [Mogontiacensis 3. 4. 5.] obiit; cui Sunderolt successit.

891. Sunderolt, archiepiscopus Mogontie, occisus est; cui Hatto successit.

892. Arn episcopus [Herbipolensis 3. 4. 6.] occisus est. Et Druogo abbas Herueldensis obiit; cui Harderat successit.

893. Prelium magnum factum est inter Baioarios et Ungarios.

894. 895.

896. Arnoldus Rome imperator factus est.

897. 898.

899. Arnoldus imperator obiit; cui Ludowicus, filius eius, successit.

900.

901. Harderat, abbas Herueldensis, obiit; cui Diethart successit.

902. Sclaui uastauerunt Saxoniam.

903. Adelbrath, et Eberhart, et Heinrich occisi sunt.

904.

 905. Cuonrat comes occisus est ab Adelberto.

906. Ungarii uastauerunt Saxoniam.

907. Adelbertus comes occisus est, iubente Ludowico rege.

908. Liutboldus dux occisus est ab Ungariis.

909. Burchardus, dux Thuringorum, occisus est ab Ungariis.

910. Ludowicus rex pugnauit cum Ungariis, et uictus est.

911. Ungarii uastauerunt Franciam.

912. Ludowicus rex obiit; cui Cuonradus successit. Hatto archiepiscopus Mogontiacensis obiit; cui Hereger successit.

913.

914. Otto Saxonicus comes obiit.

915. Ungarii uastando uenerunt usque in Fuldam.

916.

917.

918. Cuonradus rex fuit in Herolfesfelde.

919. Cuonradus rex obiit; cui Heinricus Saxo successit.

920.

921. 922.

923.

924. Hereger archiepiscopus Mogontiacensis  obiit; cui Hildibertus [abbas Fuldensis I. 4. 5.] successit. [Abbatiam suscepit Hadamarus I. 4. 5.]

925.

926.

927. Diethardus iunior abbas Herueldensis factus est, cum senioris Diothardi consilio  .

928. Diethardus abbas iunior [Herueldensis 4. 5.] episcopus [Hildesemensis 4. 5.] ordinatus, et Burchardus abbas electus est.

929.

 930. Diothardus senior obiit.

931. Heinricus rex Abotritos subegit.

932. Diedo episcopus [Wirczeburgensis 3. 4. 5. 6.] obiit; cui Burchardus abbas Herueldensis successit.

933. Megingoz abbas Herueldensis electus est.

934. Heinricus rex Wucronin cum exercitu fuit.

935.

936 .  Magna synodus fuit in Erphesfurt  . Eodem anno Heinricus rex obiit; cui filius eius Otto successit.

937 . Otto rex fuit in Herolfesfelde. Eodem anno ecclesia sancti Bonifacii exusta est

938 . Eberhardus comes Heinricum, filium Heinrici regis, captum proiecit in uincula.

939 . Eberhardus et Gisilbertus occisi sunt. Hildibertus archiepiscopus Mogontiacensis obiit, cui Fridericus successit.

940.

941.

942. Dedicata est ecclesia sancti Maximini in Treueris.

943. Synodus ad Bunnam congregata est.

944.

 945. Nuntii Grecorum ad regem Ottonem uenerunt cum magnis muneribus in uigilia omnium sanctorum.

946 . Etheit regina obiit; cui Adelheit successit.

947.

948. Synodus ad Ingelemheim congregata est, cui Marinus legatus apostolicus presedit.

949. Iterum nuncii Grecorum ad regem Ottonem cum preciosissimis muneribus uenerunt  in memoria omnium sanctorum; et Otto rex dedit filiam Cuonrado duci.

950. Factum est magnum prelium inter Baioarios et Ungarios.

951. Otto rex perrexit in Italiam, et adquisiuit Adelheidam reginam; et Berngerum regem subdidit sibi.

952.

953. Nimis crudelis dissensio exorta est inter Liudolfum, regis filium, et Heinricum patruum suum. Eodem anno obsessa Mogontia et Rossadal castellum, factaque est in illo loco magna pugna.

954. Fridericus acchiepiscopus Mogontiacensis obiit, cui Wilhelmus, filius regis, successit.

955. Otto rex Ungarios cum magno periculo sui suorumque magna cede prostrauit in Lechfelt in natali sancti Laurentii; in quo etiam bello dux Cuonradus cum aliis multis occisus est. Heinricus quoque, dux Baioariorum, obiit.

956. Ruodbertus archiepiscopus Treuerensis obiit, cui Heinricus successit; et Hadamarus Fuldensis abbas obiit, cui Hatto successit. Eodem anno Liudolfus in Italiam perrexit, eamque sibi subegit. Et  Megingoz Herueldensis abbas obiit, cui Hagano successit.

 957. Liudolfus in Italia est mortuus, et inde ad Mogontiam portatus, et ad sanctum Albanum sepultus.

958. Signum crucis in uestimentis apparuit.

959. Hagano, abbas Herueldensis, potestatem suam reliquit ob infirmitatem corporis sui; eoque uiuente, Guntherus electus est in locum eius.

960. uenerunt legati Ruscie gentis ad regem Ottonem  , deprecantes, ut aliquem suorum episcoporum transmitteret, qui ostenderet eis uiam ueritatis. Qui consensit deprecationi eorum, mittens Adelbertum episcopum fide catholicum, qui etiam uix euasit manus eorum.

961. uenerunt legati domni apostolici ad regem Ottonem, uocantes eum Romam in adiutorium Iohannis pape. Filius eius Otto secundus in regem ungitur Aquisgrani.

962. Otto rex perrexit Romam, eumque Iohannes papa  gratanter suscipiens, honorifice sup cathedram augustalem posuit, et benedictione atque consecratione sua imperatorem fecit. Guntherus Herueldensis  abbas obiit; cui Egilolf successit.

963. Magna synodus facta est Rome, cui Otto imperator presidebat, cum multitudine magna episcoporum, abbatum, sacerdotum, clericorum ac monachorum; ibique deiectus est Benedictus a sede apostolica.

964. Berngerus rex obsessus est in monte sancti Leonis, ibique captus atque in Babenberg ductus est cum Willa uxore sua.

965. Otto imperator de Italia uenit. Brun archiepiscopus [Coloniensis 4. 5. 6. et m. rec. 3.] obiit, cui Folcmarus successit.

966. Otto imperator tertia uice Romam uenit.

967. Otto imperator  misit legatos suos ad Willihelmum archiepiscopum et alios principes, ut Ottonem filium suum cum omni dignitate regali ad  Italiam mitterent. Quem ipse suscipiens, Romam perduxit, ut papa Iohannes posterior imperatorem faceret; quod et libentur fecit.

968. Willihelmus archiepiscopus [Mogontiacensis 4. 5. 6.] obiit, cui Hatto [abbas Fuldensis 2. 3. 6.] successit. Abbatiam uero suscepit Wernherus.

969. Hatto archiepiscopus Mogontiacensis  obiit; cui Rutbertus successit.

970. Egilolfus Herueldensis abbas obiit; cui Gozberdus successit.

971. Exustum est famosum templum in Dornburg.

972. Ottoni iuniori imperatori missa  est  Theophanu ab imperatore de Grecia. Eodem anno Otto  senior imperator cum iuniore Ottone de Italia perrexit in Franciam.

973. Otto imperator senior cum iuniore uenit Quidelinburg, ibique celebrauit sanctum pascha 10. Kalendas Aprilis. Illucque uenerunt legati plurimarum gentium, id est Romanorum, Grecorum, Beneuentorum, Italorum, Ungariorum, Danorum, Sclauorum. Bulgariorum, atque Ruscorum, cum magnis muneribus. Eodem anno Otto imperator senior obiit in Mimelieba Nonis Maii; cui filius eius  secundus Otto successit. [Sanctus Oudalricus episcopus obiit 3. 5.]



[ANNALES HILDESHEIMENSES.]


830.

831 Incarnationis Dominice, et 19 regni Ludowici, Bun abba Herfeldensis, et Rabanus abba Fuldensis, fundamentum ecclesie sancti Wigberti fodere ceperunt in 6 Id. Iul. in 2 feria.

832. Ludowicus filius imperatoris anno regni eius 20 coniurationem fecit contra patrem suum apud Longobardonheim  .

833. Regnum Francorum ad Lotharium imperatorem conuersum est.

834. Anno 22 regni Ludowici, Pippinus et Ludowicus frater eius restituerunt patrem suum in regnum eius.

835.

836.

837.

838, regni uero Ludowici 26, iterum coniuratio apud Franconofort Ludowici iunioris; et conuersum est regnum ad patrem eius.

839, imperatoris anno 27, uentus ingens innumera edificia subuertit, et multa dampna effecta sunt in 6 Non. Nouembris.

840. Ludowicus imperator insequendo filium uenit ad Herolfesfeldi monasterium in 6 Idus Aprilis, statimque eodem anno in 12 Kal. Iulii obiit, regni uidelicet ipsius 28. Cui Ludowicus filius eius successit.

841, regni uero Ludowici iunioris 2, Adalbertus comes occisus est: et infelix bellum Lotharii contra fratres suos Ludowicum et Karolum.

842. Rabanus, abba Fuldensis cenobii, expulsus de monasterio, et Lotharius de regno, anno Ludowici  . . .

843. Hoc anno facta est pax inter Lotharium, et Ludowicum et Karolum, fratres suos.

844. Lotharius rex cum orientalibus Francis uenit in Sclauiam, et eorum regem Gestimulum occidit ceterosque sibi subegit.

845. Hoc anno monachi de Herolfesfelde cum Otgario episcopo reconciliati sunt, et eodem anno Ludowicus  imperator ad idem monasterium uenit in 2 Kal. Nouembris, et priuilegia et munitates monachis donauit et sigillo muniuit.

 846. Ludowicus, filius Ludowici, Pannoniam subegit, et Behemos domum rediens uastauit.

847. Otger archiepiscopus obiit, cui Rabanus abbas Fuldensis successit.

848. Ludowicus apud Mogontiam habito concilio sinodali, ibique Godescalcus hereticus conuictus et dampnatus est.

849.

850. Hoc anno 5 Kal. Nouembris ecclesia sancti Wigberti  dedicata est a Rabano, Mogontiacensis ecclesie archiepiscopo.

851

852

853.

854.

855. Ludowicus rex cum magno exercitu perrexit contra Ratzidum regem Marahensium; et eodem anno ecclesia sancti Kiliani in Wirzeburg fulminibus exusta est. Lutharius rex tonsuram et monachicum habitum suscepit moriturus.

856. Rabanus archiepiscopus obiit; cui Karolus successit.

857. Karolus apud Mogontiam magnam sinodum congregauit.

858. Ludowicus filium suum Ludowicum cum magno exercitu misit ad Abotritos.

859. Ludowicus, Karolus, et Lutharius cum iuramento inuicem pacem firmauerunt.

860.

861. Udo, Ernust, Bernger, comites, et Waldo abba  , honoribus depositi.

862. Fames magna et morbus in Germania et in aliis partibus Europe.

863. Karolus archiepiscopus obiit; cui Luitbertus successit.

864. Ludowicus rex Francorum Ratzidum regem Marahensium sibi subegit.

865. Subitaneum diluuium et uehemens grando fruges assumpsit.

866.

867. uentus ingens cum turbine multa edificia strauit.

868. Fames ualida et uehemens tam Germaniam quam ceteras Europe prouincias nimium afflixit.

869. Lutheri rex a Beneuento reuersus, qui ob fratris sui discordiam Ludowici perrexit, Romam uenit, ibique ab Adriano papa dampnatus, domum rediens cum suis pene omnibus periit. Et eodem anno Thiodo, abba Fuldensis monasterii, depositus, et uir uenerabilis et religiosus Sigihart electus est.

 870.

871. Thiodo abba supradictus obiit.

872. Aestatis feruor inmanis et siccitas nimia totos pene perdidit fructus, plurimeque domus cum hominibus et animalibus fulminibus incense et exuste sunt. Obiit Adrianus papa, Iohannes successit  . Et eodem anno indictione 5. in Kalendas Nouembris dedicata est ecclesia sancte Marie in Hildenesheim a uenerabilibus episcopis, Alfrido eiusdem ecclesie episcopo, et Rimberto  , atque Theodrico  , sed et Liuthardo  , cum interuentione religiosi abbatis Adalgarii  monachorumque et canonicorum.

873. Fames magna inualuit in Germania, et incredibilis multitudo locustarum uenit.

874.

875 Ludowicus rex obiit anno regni sui 35. Alfridus episcopus obiit. Post  Alfridum Ludolfus monachus Chorbeiensis eligitur, set subitanea morte aufertur. Post hunc Marcwardus successit, qui, a Sclauis interfectus, quarto anno decessit.

876. Bellum iuxta Andarnacha inter Karolum et Ludowicum, fratris sui Ludowici filium, successorem regni.

877.

878. Hoc anno eclipsis solis fiebat.

879. Ludowicus, filius Ludowici obiit anno quinto regni sui, cui successit Karolus. Et eodem anno Karlomannus paralisis morbo periit.

880.  Wicbertus episcopus  eligitur.

881. 882. 883. 884.

885. Hoc anno uulferi episcopus  cum aliis multis occisus est a Sclauis.

886.

887. Karolus ueniens in Triburias; et cum placitum haberet post festiuitatem sancti Martini, conspiratione facta aduersus eum, orientales Franci reliquerunt eum, et elegerunt Arnulfum in regem, et Karolus subiicit se  Arnulfo.

888. Karolus obiit, et Arnulfus rex electus.

889.

890. Liutbertus archiepiscopus obiit, cui Sunderolt successit.

891. Sunderolt archiepiscopus occisus est, cui Hatto successit.

892. Arn episcopus  occisus est.

893. Factum est bellum magnum inter Bawarios et Ungarios.

894. 895.

896. Arnulfus rex Romam ueniens, imperator factus est.

897. 898.

899. Arnulfus imperator obiit, cui Ludowicus, filius eius, successit.

900.

901. Hardarat abba obiit, cui Thiothart successit.

902. Sclaui uastauerunt Saxoniam.

903. Eberhart et Adalhart atque Heinric occisi sunt.

904.

 905. Cuonradus comes occisus est cum aliis multis.

906. Ungarii uastauerunt Saxoniam.

907. Adalbertus decollatus est a Ludowico rege.

908. Liudboldus dux cum aliis multis interfectus est ab Ungariis.

909. Burghart, dux Thuringorum, occisus est ab Ungariis.

910. Ludowicus rex pugnauit contra Ungarios.

911. Ungarii uastauerunt Franciam et Thuringiam.

912.  Luodewicus rex obiit; cui Chounradus, dux Francorum, in regnum successit.

913.

914. Otto comes Saxonicus obiit  .

915. Ungarii uastantes omnia, uenerunt usque ad  Fuldam.

916.

917.

918.

919. Kuonradus rex obiit, et Heinricus Saxonicus successit in regnum.

920.

921. 922.

923. Haicho abba  obiit, et Hildibrat electus est.

924  . Herigerus archiepiscopus cessit; Hildibertus successit.

925.

926  . Turris Gandesheim dedicata est a Sehardo episcopo.

927. Thiothart iunior abba electus est cum consensu senioris; et  Rothsuit  Gandesheim abbatissa obiit; cui Wildigrat mediante Sehardo episcopo successit.

928. Idem Thiathart iunior episcopus ordinatus est  post Sehardum, et Burghart abba electus.

929.

 930. Thiothart senior abba obiit.

931. Heinricus rex Abotritos subegit.

932. Heinricus rex fuit in Lonsicin  . Et Thiodo obiit, cui Burchart successit.

933. Meingoz abba eligebatur.

934. Heinricus rex in Wocronin  cum exercitu fuit.

935.

936   . Magna sinodus fuit in Erpesfort. Et in eodem anno Heinricus rex obiit; cui Otto, filius eius, successit in regnum  .

937 . Otto rex fuit in Herolfesfelde; et ecclesia sancti Bonifacii exusta est.

938 . Eberhart comes Heinricum, filium Heinrici regis, captum proiecit in uincula.

939 . Eberhart et Gisilbrat interfecti sunt.

940.

941.

942. Treueri dedicata est basilica sancti Maximini a Ruotberto archiepiscopo.

943. Sinodus ad Bunnam congregata est.

944.

 945. Legati Grecorum uenerunt ad regem Ottonem cum muneribus.

946. . Etheid regina obiit 7. Kal. Febr.

947.

948. Sinodus ad Engilenheim congregata est, cui Marinus legatus apostolicus presedit.

949. Cuonradus dux sibi conduxit filiam regis Ottonis in habitatricem: et nuncii Grecorum uenerunt secundo ad regem Ottonem cum muneribus.

950. Bellum magnum factum est inter Bawarios et Ungarios.

951. Otto rex in Italiam perrexit, et cum eo Liudulfus filius eius, et Cuonradus dux, atque Frithuricus archiepiscopus Mogonciacensis ecclesie. Ibique Otto rex adquisiuit sibi ad societatem Adalheidam reginam, et Berengerum regem de Langobardis sibi subegit.

952.

953. Satis acerba et nimium crudelis dissensio exorta est inter Liudulfum, filium regis, et patruum eius Heinricum, ipso rege partes fratris sui adiuuante; mansitque per duos annos in incendiis, cedibus et depopulationibus, multique non solum de populo, sed etiam de optimatibus occubuerunt. Hoc etiam anno Mogontia obsessa est, et castellum quod Rossadal  nominatur; factumque est magnum bellum in illo loco.

954. Frithuricus archiepiscopus Mogontiacensis ecclesie obiit, uir summe abstinentie, in religione sancta et doctrina probatus; et Willihelmus, filius regis, successit in locum suum. Thiothardus pie memorie episcopus obiit; cui Otwinus successit.

955. Otto rex Ungarios cum magno periculo sui suorumque magna et cruenta cede prostrauit; in quo tamen bello Cuonradus dux, gener regis, cum aliis multis occisus est. Et Heinricus dux Baiowariorum, frater regis Ottonis, obiit. Et eodem anno rex Otto periculosissime con  Abotritos conflixit, quos filius matertere eius Egberht contra illium congregauit.

956. Ruodbertus Treuericus archiepiscopus, et Hadamarus abba Fuldensis cenobii obierunt. Quibus Heinricus episcopus et Hatto abba successerunt. In eodem anno Liudulfus, filius regis, perrexit in Italiam, eamque subegit.

 957. Liudulfus in Italia mortuus est; et inde ad Mogontiam transportatus, et ad sanctum Albanum est sepultus.

958. Signum crucis in uestimentis hominum apparuit, illis qui derisui illud habebant, mortem inferens; illis autem qui pie et religiose illud uenerabant, nichil mali intulit.

959. Hagono abba reliquit dominium sui honoris.

960. uenerunt legati Ruscie gentis ad regem Ottonem, et deprecati sunt eum ut aliquem suorum episcoporum transmitteret, qui eis ostenderet uiam ueritatis; et professi sunt se uelle recedere a paganico ritu, et accipere religionem christianitatis. Et ille consensit deprecationi eorum, et transmisit Adalbertum episcopum fide catholicum; illique per omnia mentiti sunt, sicut postea euentus rei probauit.

961. Isto anno uenerunt nuncii ad regem Ottonem, et uocauerunt eum Romam in adiutorium Iohannis pape, ut mitigaret seueritatem Adalberti regis, quam exercuit super monarchiam.

962 . Illeque apostolicus gratanter eum suscepit, et honorifice collocauit super cathedram augustalis principatus, auxitque super eum augustalem benedictionem, ut imperator augustus uocaretur et esset.  Guntheri abba obiit; cui successit Egillolfus.

963. Hoc anno magnum sinodale concilium factum est Roma in ecclesia sancti Petri; ibique presidebat Otto imperator augustus, cum magna multitudine episcoporum, abbatum, monachorum, ac  clericorum. Illicque Benedictus papa ab apostolica sede deiectus est, eo quod iniuste uindicauit sublimitatem Romani imperii, et Adaldago archiepiscopo commissus, in Saxoniamque deductus, illicque uitam finiuit. Et in ipso anno seua mortalitas inuasit exercitum imperatoris, et in ea Heinricus, archiepiscopus Treuerice ciuitatis, et dux Godefridus uitam perdiderunt, ceterique non pauci.

964. Isto anno Berengarius rex Langobardorum obsessus in monte sancti Leonis, ibique captus et cum ui deductus una cum regina eius cohabitatrice Willa in Baioariam ad castellum Bauenberg, ibique nouissimum diem presentis uite dimisit  .

965. Otto imperator de Langobardia uenit ad Franconofort, et illum annum integrum in regno Saxonum manebat, interimque omnes suos adunauit ad pacem et ad concordiam. Et Brun archiepiscopus Agrippine ciuitatis, frater imperatoris, uitam cum pace finiuit.

966. Iterum tercia uice abiit Otto imperator ad Italiam, et inde adiens limina sancti Petri, ibique Deo et sancto Petro supplicando, gratiarum actiones referens, eo quod cuncta erga eum prospero cursu agebantur.

967. Hoc anno transmisit imperator legatos suos ad Willihelmum archiepiscopum, et ad alios principes eius, ut Ottonem, filium suum equiuocumque eius, cum omni regali dignitate proueherent ad  Italiam. Illicque ipse Otto senior suscepit eum, et secum deduxit Romam: commendauitque illum apostolico Iohanni posteriore, ut ab eo augustalem benedictionem recepisset, ut imperator augustus foret appellatus a cunctis, qui eum agnouissent, ueluti pater eius.

968. Willihelmus archiepiscopus migrauit a seculo. Egillulfus Herueldensis abba transmissus est ex parte imperatoris de Italia, ut fratres Fuldenses Wirinharium eligerent ad abbatem. Indeque adiit Mogontiam, ut ille clerus simulque totus populus Hattonem uirum uenerabilem sibi constituerent in dominum pontificalis honoris. Et eodem anno Adalbertus archiepiscopus constitutus est in Magadaburg.

969. Hatto archiepiscopus obiit; cui Ruodbertus successit.

970. Egillulfus abba obiit; cui Gozbertus successit.

971. Hoc anno exustum est palatium in Thornburg.

972. Ottoni imperatori iuniori uenit imperatrix Romam de Constantinopoli 18. Kal. Mai. octaba pasce. Eodem anno idem Otto iunior cum seniore uenit de Italia.

973. Otto senior imperator cum iuniore uenit Quidelingaburg, ibique celebrauerunt pascha 10. Kal. Aprilis, et illuc uenerunt ad eos legati Grecorum, Beneuentanorum, Ungariorum, Bulgariorum. Danorum, Sclauorum, cum regiis muneribus: ac non longe post Otto senior pius imperator Non. Mai. obiit; cui domnus Otto successit.



Hucusque Annales Herolfes feldenses pertinuisse uidentur.



[ANNALES QUEDLINBURGENSES]

974.

975.

976.

977.

978.

 979.

980.

981.

982.

983.

984. Filiolus imperatoris, tertius uidelicet Otto, per unctionem Iohannis, Rauennatis archiepiscopi, Aquisgrani in die natalis Domini unctus est in regem. Sed postea, comperta morte imperatoris, Heinricus quondam dux de exilio regressus, cum sibi fauentibus Agrippinam ciuitatem intrauit; simulans se primo ob ius propinquitatis partibus regis infantis fidelissime patrocinaturum, regem tenuit; dein accrescentis auaritie stimulis agitatus, quorundam etiam persuasione male illectus, regnum tyrannice inuasit, atque in id elationis usque prorupit, ut et rex dici et in regem benedici appeteret. Sed rex dici a paucis obtinuit; in regem uero benedici, prohibente Deo, prohibente fidelium sibi non consentientium, sed regi electo et uncto iure fauentium decertatione non meruit  . Missis interim probatis  ad regis auiam in Longobardiam, scilicet ad imperatricem augustam Adelheidam, legatis, hi qui partes regis adiuturi iurisiurandi uinculo in hoc firmiter perduraturos sese constrinxerant, hanc perturbationem ordine intimantes, si quid de regno ac nepote curaret, aduentus sui et consilii ope suis ut cito  succurreret, obnixius rogauere. Illa uero, conciliato primitus sibi diuino subsidio, accelerato admodum itinere, cum nuru sua imperatrice Theophanu, matre regis, nec non illustri abbatissa Machtilde filia sua, amita eiusdem regis infantis, comitantibus fratre suo rege Burgundie Conrado, et duce Francorum eius equiuoco, cum totius Italie, Gallie, Sueuie, Francie, Lotharingie primis; occursu quoque Saxonum, Thuringorum, Sclauorum, cum uniuersis optimatibus; qui unitis animorum  nisibus aut pro rege fideliter morituri, aut, quod Dei gratia factum est, uicturi  , Roza  conuenere. Habitoque inibi consilio maximo, mirandum memorandumque posteris signum, stella uidelicet perlucida in ipso partium conflictu, medio celi axe, media ultra morem die, quasi diuinum regi capto prebitura iuuamem, cunctis qui aderant cernentibus stupentibusque radiauit. Qua uisa, perterrita moxque cedente parte iniusta, Heinricus prefatus, usurpato nomine et regno iure priuatus, regem auie, matri et amite presentare cogitur; interuentuque regis Conradi soceri sui ac principum qualicunque gratia donatus, in patriam mestus abcessit. Accepto itaque pignore unico, predicte imperiales domine Saxoniam adierunt: ac primo sepe iam dictam Quedelingensis monticuli uertice eminentem usque ciuitatem una peruenientes, dulcisona laudum melodia, cleri scilicet ac populi Christoque inibi famulantium uirginum  occursu gemino, gaudiorum affectu et pro optato  spiritalis matris aduentu et pro triumphali regis euentu pie gratulantium, officiosissime suscepte, quod reliquum erat uie  summo cum honore transiere.




985. Saxones Sclauiam inuase runt, quibus ad supplementum Misacho cum magno exercitu uenit; qui totam terram illam incendiis et cedibus deuastauerunt. Interim memoratus ille Heinricus, diuino instinctu ad se reuersus, quid egerit, in quantum se plus equo et honesto extulerit, et ex quanto deciderit, anxie secum non semel pertractans, iuxta euangelicam ueritatis uocem sua se exaltatione humiliatum conspiciens, dedecoris conscientia pungitur, culpe penitentia cruciatur. ueniente in Frankanafurd rege infante tertio Othone, ibidem et ipse adueniens humiliauit se iuste, quo penam euaderet elationis iniuste, regique puerulo, quem orbatum captiuauerat, cuius regnum tyrannice inuaserat, presentibus dominis imperialibus, quas regni cura penes, auia, matre et amita regis eiusdem infantis, humilis habitu, humilis et actu, totius in aspectu populi, ambabus in unum complicatis manibus, militem se et uera ulterius fide militaturum tradere non erubuit, nil paciscendo nisi uitam, nil orando nisi gratiam. At domine, quarum, ut diximus, cura regnum regisque regebatur infantia, tanti uiri summissa deditione admodum gratulabunde,---quia piorum moris est non solum mala pro bonis  non reddere, sed etiam pro malis bona rependere,---digno eum honore susceptum, gratia fideli donatum, ductoria itidem dignitate sublimatum, deinde non tantum inter amicos, sed etiam inter amicissimos, uti ius propinquitatis exigebat, debito dilectionis uenerantur affectu. Thidericus et Ricdach marchiones preclari obierunt.

986. Otto rex adhuc puerulus cum magno exercitu Saxonum perrrexit in Sclauiam, ibique ad eum uenit Misacho cum multitudine nimia, obtulitque ei unum camelum et alia xenia multa, se ipsum etiam subdidit potestati illius. Qui simul progredientes, deuastauerunt totam terram illam incendiis et populationibus multis.  Eodem anno monasterium in monte occidentali Quedelingensi in honore sancte Dei genitricis Marie, ob monimentum unici et dilecti germani fratris sui, sub religione regule sancti Benedicti a Mechtilde, imperiali gemma et filia, studiosissime constructum est. Ida quoque regalis domina, contectalis Liudolfi, filii magni Ottonis imperatoris, obiit.

987. Saxones Sclauiam iterum inuaserunt, et ad ultimum ipsi Sclaui regis ditioni subduntur, et castella iuxta Albiam flumen denuo restaurata sunt. Et in proxima hyeme aque nimium inundauerunt, et uentus ingens multa edificia strauit.

988. Aestatis feruor immanis pene cunctos fructus consumpsit. Mox grandis mortalitas hominum subsecuta est

989. Comete apparuerunt, quas pestilentia subsequuta est grandis hominum et iumentorum, et maxime boum. Osdag quoque episcopus moritur, cui Gerdagus successit.

990. Eclipsis solis facta est 12 Kalend. Nouemb. hora quinta diei.

991. Theophanu imperatrix cum filio suo imperatore tertio Ottone paschale festum imperiali gloria apud Quedelingensem peregit ciuitatem; ubi etiam marchio Tuscanorum Hugo et dux Sclauonicus Misico cum ceteris Europe primis ibidem confluentibus affuere, ad obsequium imperatorii honoris, que quilibet pretiosissima possederat, pro xeniis deferendo; e quibus Misico aliique quam plurimi honorifice donati in patriam redierunt. Hugo uero cum eadem imperatrice filioque suo, quocunque regni uel imperando uel regendo proficiscuntur, famulando prosequitur, usque dum Niumagon peruentum est. Ibi ergo, dum quadam quasi compede totum sua ditione colligasset imperium, Theophanu  imperatrix consummato in bonis uite sue cursu, proh dolor! quod est miserabile dictu, immatura dissoluitur morte 17 Kal. Iulii; indeque lugubri imperatoris, filii scilicet sui, ceterorumque suorum fidelium comitatu euecta, ad urbem defertur Agrippinam, inque ecclesia sancti Pantaleonis martyris, ut ipsa decreuerat, stipante episcoporum, monachorum uirginumque cetu,  astante etiam omni clero ac populo, ultimo flebiliter tumulatur honore. Eodem anno Ercanbaldus  , Biligrimus episcopi, Frithuricus archiepiscopus Saltzburgensis obierunt, et Emnild filia Brunonis. Manogold quoque, non infimus Sueuie matris filius, Saxonie obiit, ac propter fidele seruitium imperatrici Adelheide per se  exhibitum, ipsa comitante Quedelingensem aduehitur ciuitatem, ibique honorifice sepelitur.

992. Gloriosissima et famosissima dedicatio sancte Haluerstadensis ecclesie facta est 17. Calend. Nouemb. a uenerabili suo prouisore Hildewardo episcopo, anno sue ordinationis 24, quam secum in typo apostolice dignitatis duodenario numero 11 episcopi consecrauerunt, uidelicet Willigisus archiepiscopus Moguntinus, Gisilharius Magdeburgensis archiepiscopus, Lieuitzo Hamburgensis archiepiscopus, Liudolfus Augustanus episcopus, Hildeboldus Wormatiensis episcopus, Retharius Padarburnensis episcopus  , Erp Fardunensis episcopus, Ursus Paduanus episcopus, Hug Citizensis episcopus, Raginbratus Mikilanburgensis episcopus. Ad hec Agio Capuanus archiepiscopus, Reinuardus Tridentinus episcopus, Manso Cassinus abbas, Thiatmarus abbas Corbeius, Luzo  Lunaburgensis abbas, Othradus abbas Mersburgensis, Lantbrecht Longhelus  abbas, presente rege sereno tertio Ottone, suaque auia Adelheide augusta preclara, et filia sua gemma regie stirpis prelucida  Machtilda  , et nepte sua Hadwi ueneranda abbatissa  , duce quoque Bernhardo, et Leidulfo comite Capuano, et prefectis atque proceribus plurimis, et innumera atque inequiparabili multitudine cleri ac populi in laudem Dei conclamantibus, dedicantes prefatam ecclesiam orando iuuerunt. 12. Calend. Nouembris totum celum ter in nocte uisum est rubrum fuisse. Hoc eodem anno Gerdagus Hildeshemensis episcopus orationis causa Romam perrexit, et inde, reuersus, in Longobardia obiuit, et presbyter suus Suideboldus, et diaconus suus Bodo, eiusque frater Hroprecht et camerarius suus. Successit autem sibi Berwardus episcopus.

993. In nocte natalis sancti Stephani protomartyris, id est 7. Calend. Ianuarii, inauditum seculis miraculum uidimus, uidelicet circa primum gallicinium tantam lucem subito ex aquilone effulsisse, ut plurimi dicerent diem oriri. Stetit autem unam plenam horam; postea, rubente aliquantulum celo, in solitum conuersum est colorem. Dodo episcopus  obiit, cui Suigerus uir illustris, sancte Haluerstadensis ecclesie cenobita, successit. Egbertus Treuirensis archiepiscopus obiit.

 994. Liuldolfus Treuirensis ecclesie ordinatur episcopus. Erp Fardunensis episcopus obiit, cui Bernhardus successit. Hiems durissima 3. Non. Nouembr. exorta, usque 3. Non. Maii stetit, rarissimis intermissa diebus. Deinde pestiferis et frigidis flantibus uentis, noctibus plurimis pro rore hibernum cecidit frigus. Ad ultimum Non. Iulii grande est factum gelu, tantaque siccitas fluminum et penuria  facta est pluuiarum, ut in plerisque stagnis et pisces morerentur, et in terris arbores plurime penitus arescerent, et fruges perirent et linum. Subsequuta quoque et grandis pestilentia hominum, porcorum, boum et ouium; prata etiam in plerisque locis ita exaruerunt, ueluti igne exusta fuissent. Sclaui insuper omnes, exceptis Sorabis, a Saxonibus defecerunt, Liutpold Baioarici limitis marchio clarus,  in ciuitate Wirtzburg in hospitio suo per fenestram cum sagitta improuise uulneratus, 7 Non. Iunii obiit. Egbertus comes, prudentibus sapientior et fortibus audacior, Non. Aprilis e medio excessit. Heinricus, Sifridus et Udo fratres cum suis nauali prelio dimicantes contra Nordemannos, uicti sunt et capti; ex quibus Udo cum plurimis bello occisus occubuit, ceteri cum septem milibus talentorum redemti sunt. Fames etiam hoc anno magna facta est pluribus in locis Saxonie.

995. Saxonibus peior annus priore exoritur. Nam tanta in eos qui uocantur Osterludi  , pestilentia exarsit, ut eorum non solum domus, sed etiam uille plurime mortuis habitatoribus uacue remanerent. Fame insuper magna compressi, tam assiduis  Sclauorum incursionibus fatigabantur, ut peccatis suis promerentibus iuste de eis illud propheticum dictum uideatur: Mittam super eos tria iudicia pessima, pestem, gladium et famem. Rex quoque tertius Otto cum magno exercitu Apodritos et quasdam Wlotaborum  terras inuadens, incendiis et depredationibus plurimis uastauit, licet motum eorum nullo modo compresserit. Reuersus denique ab illa expeditione, in Quedelingensi ciuitate a memorata et semper memoranda amita sua, Mechtilde abbatissa, regalis preconio laudis digne suscipitur. Ibi Adelheid germana illius soror, equiuoca scilicet auie sue imperatricis Adelheide, spretis pro Christi amore regibus procis et eorum nunciis, promissisque non solum thesauris, sed etiam ultra ualentiam  aureis montibus et urbibus, sub iugo regulari canonice degendum, astante germano fratre suo imperatore tertio Ottone, totius in aspectu senatus ac plebis, sanctorum Dionysii et Seruatii obsequiis sese pro patria dicauit, eademque hora sacri uelaminis arrabone Christo, sponso celesti, ab antistite eiusdem ecclesie Hildewardo, ceteris etiam archiepiscopis et episcopis coram astantibus, consignata est. Hoc etiam anno Baioarie regionis dux Heinricus secundus immatura morte obiuit Hic enim, mortuo imperatore Ottone secundo, aliena potius quam propria uoluntate ad inuadendum regnum eotenus illectus est, ut, comprehenso imperatoris filio, ipse rex eligeretur; sed ante consecrationem penitentia abductus,  regnum respuit; et regi humiliter subiectus, Baioarico honorifice donatus est regno. In quo pro componenda pace ita ultra priores effloruit, ut ab illius incolis regni Heinricus pacificus et pater patrie appellaretur. Quo mortuo, filius suus Heinricus, rex futurus, Baioaricum ducatum, rege Ottone tertio donante, suscepit. Gheuehardus Constantiensis ecclesie episcopus uenerandus obiit, cui  Landbertus successit. Hildewardus uenerabilis episcopus in Stitterlingheburg  ciuitate cenobium construxit uirginum 12. Calend. Augusti.

In Halberstadensis territorio ecclesie, Hordorpio nomine, natus est infans, nichil corporis habens a posteribus deorsum, nec crura, nec membrum uirile aut muliebre, sed tantummodo dimidius homo, habens posteriora quasi auis sine plumis, aurem dextram maiorem sinistra, et oculum similiter sinistro maiorem; dentibus uero crocei coloris horribilis, sinistro brachio absque quatuor digitis solo cum pollice integer, dextro penitus erat brachio priuatus; qui ante baptismum attonitus uidens oculis, post baptismum autem  oculos nunquam aperiens, quarto sue natiuitatis die infandum moritur monstrum.  Commune damnum in pestilentia porcorum et boum omnem Germaniam uexat. Theodoricus comes Palatinus, et frater eius Sigibertus, Saxones preclari  obierunt.

996. Lux clara sancte Augustensis ecclesie Liudolphus episcopus 8. Calend. Augusti huic mundo subtractus, celesti adnumeratur familie; cui Geuehardus  , inter egregios abbates precipuus, subordinatur episcopus. Dehinc precurrente tempore, cum multos a sanctuario Domini diuinum raperet iudicium, gemma etiam sacerdotum et episcopalis aureum decus dignitatis, uenerande Haluerstadensis ecclesie Hildewardus episcopus 7. Calend. Decembris ab huius uanitate seculi solutus, uere caritatis, que Christus est, presentatur obtutibus,  illius humilitatis et dilectionis, super quam credi potest  , pie imitator effectus. Cui successit Arnolfus, illustri ualde prosapia exortus, sed moribus nobilior et sincera largitate preclarus. Huius etiam anni uernali tempore prefatus rex Otto, compacta inter Saxones et Sclauos pace, Italiam perrexit, et dominicam resurrectionem Papie paschali  more celebrauit. Dehinc omni regno potenter potitus Italico, Romam ueniens beate memorie Iohannem  papam defunctum inuenit. Cui nepotem suum Brunonem, uirum ualde preclarum, non solum cleri sed et omnium Romanorum unanimi uoto ciuium pontificem electum, subrogari pie consensit, quem Romani, dempto Brunonis nomine, Gregorium uocauerunt. Hic ergo sede intronizatus  apostolica domnum Ottonem, huc usque uocatum regem, non solum Romano, sed et pene totius Europe populo acclamante, 12 Calend. Iunii, in ipsa ascensionis Christi festiuitate ueneranda, indictione 9, imperatorem consecrauit augustum. Post hec Italico rite disposito regno, Franciam reuertitur, et in Agrippina Colonia summi imperatoris condigno  honore diem celebrat natalem. Adalbertus episcopus de Praga ciuitate a Prucis glorioso martyrio 9. Calend. Maii coronatur. Bernhardus  , Wirtzburgensis episcopus ecclesie, imperatoria legatione Constantinopolim missus, in Achaia prouincia moritur. Cui Heinricus, clarissimi cancellarii Hiriberti frater, clarus et ipse, substituitur episcopus.

997. Sclaui innata sibi perfidia tacti, pacis fregerunt pactum, terminosque Saxonices latrociniis corroserunt furtiuis. Quos contra commotus imperator Ztodoraniam. quam uulgo Heueldum  uocant, egregiam inter Sclauanicas terram, magno inuasit exercitu, uicit, predauit, uictorque in Magadeburch, precipuam Saxonie urbem, gloriose subintrauit. Interim autem dum imperator augustus, tertius uidelicet  Otto, Heueldum deuastando percurrit, congregati Wlotabi Bardangao prouinciam improuisi rapinis multis aggressi sunt et incendiis. Quod uidentes Westfalai, quos prefatus imperator in expeditionem pergens ad custodiendam reliquerat prouinciam, celeriter Liuticos fortiter excipiunt, ipsique cum pauci essent, innumeram paganorum multitudinem tanta cede prosternunt, tantamque ab iis predam diripiunt, ut nec cedis illius nec prede numerus ullo modo humano possit explicari sermone. Hoc anno instauratio sancte Metropolitanensis ecclesie. Quedelingnensi castello, iussu imperialis filie Machtildis abbatisse, omni studio peragitur. Quam cum ab auo auiaque, regibus scilicet Heinrico et Machtilde constructam, arctiorem quam tante celsitudinis  ius exigebat, propter confluentis populi frequentiam cerneret, innata ac concreta sibi beneuolentia, ad augmentum eiusdem in honore sancti Seruatii archiepiscopi et confessoris, latioris et altioris structure edificium apponere curauit, quod etiam totius conuentu cleri ac populi ab Arnulfo, Halberstadensi episcopo nuper ordinato, cum aliis archipresulibus et episcopis, quos modo nominatim euoluere longum est, congruenti ad decorandam Dei domum 6. Idus Martii dedicari fecit. Et non longo post tempore constructam in breui Walbicensem ecclesiam, in ipso augusti patris sui Ottonis die anniuersario, ab eodem Arnulfo episcopo, eodem etiam anno cum maximo cleri plebisque tripudio, Nonis Mai honorifice dedicauit. Hoc etiam anno Crescentius  quidam, diabolica fraude deceptus, Romam absente papa Gregorio inuasit, Iohannemque quendam Calabritanum, quem domnus imperator Otto ob Greci imperatoris filiam sibi matrimonio adquirendam cum Bernwardo episcopo Constantinopolim miserat, inde cum Grecorum reuertentem legatis, se indigno excepit honore, illumque non tam papam quam apostatam constituens, legatos imperatorios sub custodia Rome retinuit. Hic ergo Iohannes  natione Grecus, conditione seruus, astu callidissisimus, imperatorem augustum pie memorie secundum Ottonem sub paupere adiens habitu, ob interuentum dilecte sue contectalis Theophanu imperatricis auguste, regia primum est alitus stipe; dehinc procurrente tempore, uulpina, qua nimium callebat, uersutia prefatum eotenus circumuenit augustum, ut pro loco et tempore satis clementi ab eo gratia habitus, pene inter primos usque ad defunctionem suam clarus haberetur. Post dormitionem uero secundi Ottonis augusti, regnante iam filio suo tertio uidelicet Ottone, quem ab ipso matris utero, diuina subsecuta miseratione, Romano sublimauit imperio, prefatus Iohannes ingenita sibi eo securius ualuit uersutia, quo regis infantia et primatum illius permittebatur  incuria. Ad hec defuncto Placentine ecclesie episcopo, uir bone indolis illi subeligitur; quo indigne eiecto, prefatus Iohannes, non pastor sed lupus, eandem non regendam sed deuastandam suscepit ecclesiam. Quam cum aliquot annis teneret, auaritie diabolico inebriatus ueneno, in tantum se eleuauit super se, ut ipsam Rome beati Petri apostoli sedem, ut predictum est, antichristi membrum uere effectus, fornicando potius caccaret, quam uenerando insideret.

998. His auditis, dominus imperator secundam profectionem parauit in Italiam. Cui uenerabilis papa Gregorius Papie obuiam ueniens, dum ei pessima Iohannis et Crescentii gesta narrasset, diuino commotus zelo, quantocius una cum apostolico properat  Romam. Quod audientes prefati Satane ministri, Iohannes quidem fugam iniit, Crescentius uero presidio, quod ueterem Romam et Leonianum coniungit castellum, se cum suis inclusit. Tunc quidam non tantum imperatoris quantum Christi amici insequentes Iohannem, comprehenderunt eum  , et timentes ne, si eum ad augustum destinarent, impunitus abiret, linguam ei et nares pariter absciderunt oculosque illi penitus eruerunt. Hoc ita diuinitus mulctato, domnus papa Gregorius sedem apostolicam honorifice recepit, eamque usque ad obitum sui libere insedit. Imperator igitur augustus Romam adueniens, sanctissimam illic Christi resurrectionem celebrauit, statimque post albas scalis et machinis arcem  quam Crescentius insederat, hactenus  omnibus inexpugnabilem, fortiter expugnat, illumque captum decollari, et e summo arcis precipitatum in patibulo pedibus suspendi iussit. Mense Iulio terre motus factus est horribilis per totam Saxoniam, duoque lapides igniti ex tonitru ceciderunt, unus in ipsa ciuitate Magdeburgensi, alter ultra Albiam fluuium. Quorum inusitata delapsio dirum omni populo exitium minando portendit; quod in sequentibus euidentissime apparere conspeximus; tunc scilicet,  cum mundus iste insanabilis plage ictibus ter cerebro tenus percussus, ipsa ut ita dicam uitalia amisit.

999. Nam insignissima imperatorie prolis gemma Mechtild, magni Ottonis augusti filia, que, ut sepe memorauimus, sceptrigeris edita parentibus, uirescentis rudimenta infantie, bone indolis utpote ipsius corone filia  , honesta decenter nutricum sub cura descendit  ; que florida dehinc uacillantis tempora iuuentutis, corpore sensibusque plus ceteris id etatis maturescens, nilque sibi commissi extra regiminis disciplinam errabundum relinquens, amabilis, affabilis, pia, cunctis largior quam sibi degebat; undecimo ortus sui anno Metropolite sibi hereditarie, licet tantis impar oneribus, imperatorum  tamen consulto patrum nec non communi electione, antistitum benedictione perpetua regendo preficitur. Cum uero ad Pytagorice biuium peruentum est littere, sine mora, sine tedio, angustiori semita, spei que non confundit fiducia arrepta, tota animi diligentia se suaque ab non esse ad uerum conata est esse transferre. Hec fratruele suo, largo scilicet Ottone, Romam proficiscente, imperatoria uice commissa sibi regna non leuitate feminea gubernans, barbarorum etiam induratos uertices regum artificioso auiti paternique ritu ingenii ita placabiles subiugabilesque reddiderat, ut huiuscemodi pacis fundamenta, qua nunc sancta Dei ecclesia pro parte fruitur, post tantarum deuastationem prouinciarum,  post effrenem barbarie motum, non gladio, non armis, non ullis bellicorum instrumentis apparatuum, licet et ad hec precipienda satis esset idonea, continua uigiliarum, orationum, inedieque instantia, soli Deo intenta, illius docente et confortante subsidio, prima posuerit, ponendo construxerit, eoque usque struere non destiterit, quo non laborando sed eius laboribus subintrando, succedentes postmodum reges tanto facilius summa eiusdem pacis attingerent, quanto ipsa imis primitus construendis uigilantius insudasset. Nouissimis namque temporibus suis, colloquio apud Parthenopolim habito, conuentu episcoporum cum duce Bernhardo, comitum ac totius senatus plebisque concursu, confluentibus quoque ibidem omni ex natione legatis, undiquesecus   uallata, qualis fuerit, quam inreprehensibilem se exhibuerit, quam mira discretione cuique sua tribuerit, quanta ueneratione presulum personas pre ceteris cunctis tractauerit, quanta solertia optimates, iudices, aliosque, quorum id cure relinquitur, pro consolidanda re publica, pro priuatis etiam usibus confirmandis monuerit, quanta lenitate pios permulserit, quanta districtione reos terruerit, quantaque industria patriam conseruauerit adiuuerit et  auxerit, nec notis intellectum nec etiam uocum cuiquam edicibile reor. Hisque ibi dispositissime ordinatis, ouiculas quibus singulari preerat cura, aduentus sui expectatione suspensas, materna dilectione reuisit, dignoque ab illis honore suscepta, pauculis posthec superstes diebus, modica febre pulsata, inopinata cunctis sed sibimet ipsi longe ante prouisa morte, quippe et diem illum et horam precibus  assidue preuenire cupierat, 7. Id. Februarii resoluto, quod ex hoc compactum necessario solubile erat, corpusculo, ei qui est, quod est, quod unum est suum, quo eius participatione tam honorifice usa est, gratulabunda reddidit; atque in medio basilice sancti Petri et sancti Stephani iuxta tumulos regum, aui et auie sue Heinrici et Mechtildis, eiulatu  nimio planctuque suorum, diem future resurrectionis feliciter expectatura, reconditur. Quis igitur, licet adamantino rigore precordialiter induratus, huic miserando spectaculo siccis poterat interesse oculis, cum orba sanctorum Dionysii et Seruatii presulum cateruula, nec non sancte Dei genitricis maxime ex monte occidentali, ac sancti Andree ex Walbicensi cenobio uernule, quarum ipsa ab initio, ut prediximus, fundatrix extiterat, cum ceteris sancte Pusinne in Winathusen, sanctoque Wicberto in plano iuxta curtem regiam famulantibus, quarum  licet primeua nequaquam constructrix fuerit, postquam hereditati auie sue Mechtildis iure propinquitatis successit, materno eas more ad id temporis omni  sollertia fouerat---tunc dico, cum matrem, quam pridie ualentem, uiuentem, ac populis imperantem nouerant, inopine subtractam, suisque nusquam nisi in eterna uisione obtutibus redituram, sarcophago  includi ac tumulo recondi deflerent, seque cum ea mori quam superesse malle, amenti quadam uociferatione clamarent? Quid plura? His tandem flebiliter peractis, prefate sanctimoniales femine cum episcopis  quos diuina clementia illius exequiis improuisos adesse disposuerat, Arnulfo et Bernwardo, nec non duce Bernhardo conuenientes, fratruelem ipsius domne Mechtildis Adelheidam, quam sibi adoptauerat, quam unice dilexerat, quam pro filia delicate nutrierat, hoc solum inflictis uulneribus remedium restare cernentes, in dominam ac matrem  sibi unanimiter eligunt; legatosque hec primo Francie ad imperatricem Adelheidam, matrem illius Mechtildis, deinde ad imperatorem Romanum Ottonem, fratruelem uidelicet ipsius, Rome deportaturos omni sub celeritate transmittunt. Qui festinato pergentes, ad augustam in breui ueniunt, eamque, licet ante presaga mente aliquid sibi intolerabile euenturum prescierit, nuncio illo infelici uiscere tenus sauciant; assumptisque aliis ibi secum imperatricis  eiusdem legatis, Romam perueniunt, imperatorem augustum recenti nepotis sui pape Brunonis, qui Romana lingua Gregorius uocatur, obitu admodum mestum reperiunt, ac priori posteriorem multo grauiorem adiiciendo dolorem, ob excessum sue illustrissime amite ex mesto mestissimum reddunt. Non solum itaque imperator augustus eiusque sequaces Mechthildis preclare corporalem interitum lugent, sed quocumque per uicos, per plateas, per compita, per auia, necis illius fama sonuit, pectora tundendo, crines lacerando, luctum pre gaudiis amando, ipsum era lachrimosis uocibus pulsant. Resumptis ergo demum post tantam perturbationem animi uiribus, imperator prefatus pro obsequiis uenerande sue amite exhibitis, et pro electione sororis,  grates  sancte congregationi remandat innumeras, eamque honori et oneri matris spiritalis, non ut potuit imperando, sed ut pium docuit postulando, succedere deliberauit. Quod et diuina ordinante clementia sine mora peragitur. In solenni namque Michelis archangeli festo electione iterata, ab Arnulfo eiusdem ecclesie episcopo, astantibus aliis episcopis et domna regali Sophia, sorore sua maiore, et nepte sua illustri abbatissa Hathwiga, cunctisque regni primatibus utriusque sexus, coram altari sancti Petri apostolorum principis et sancti Stephani protomartyris honore congruo benedicitur, throno domne matris sublimatur, regule commissione, in qua se sibique subiectarum uitam quasi in speculo spectare omniumque solertia regere discat,  non modicum oneratur; quidque spatii miseratio deinde Omnipotentis concesserit, dignitate eximia et gaudio, non tamen sine cura peruigili, transactura. Modici igitur interualli spatio Adelheida, prefate Mechtildis genitrix, inclita Romanorum imperatrix augusta, que statum imperii terra marique sibi subacti una cum suo consorte, augusto scilicet magno et pacifico Ottone, non minus meritis moribusque insignierat egregiis, quam ille uiribus et triumphis consolidasset eximiis; post obitum itaque eius et ipsa per totum seculo moriens, quasi non sibi nata sed inopum usibus tantum diuinitus esset prouisa, quidquid habere potuit, regni uidelicet censum toto orbe tributario iure uel etiam donario quesitum,  inter cetera uirtutum insignia manibus pauperum in celestes deportandum thesauros hilari mente et facie commendare non destitit. uidimus namque eam creberrime, sed secretissime, more rusticarum ad id desiderabile sui opus succinctam, ne uel ipsa uestium prolixitas ullam sibi ingerere posset morulam, ambabus pro dextra manibus usam  , tam diu pio huic institisse labori, quousque uacillante incessu non  largitate sed corpore deficiens, necessario quietura uel modicum sese reclinauerit; id tamen in uoto habens, ne uel sedendo, uel stando, uel quibuslicet occupationibus detenta, unquam a familiarissimo sibi misericordiarum opere cessaret. Hec igitur postpositis que esse uidentur, non quod sint  , quia transeunt, sed quod nobis sensuum qualitate degentibus esse uideantur, ut dixi nobili illa hominis prerogatiua ad ea que uere sunt, quia nec ortum sui respiciunt nec finem, totam sese erigens nisu  ac meliori oculo superna semper intuens, tamdem emerite admodum etatis, ad eum quem medulletenus sitiuerat 16  . Cal. Ianuar. laborum suorum centuplicatam receptura mercedem, angelico stipata cetu, gloriosa migrauit, atque in basilica Salisensi   , quam ipsa in honore sancti Petri principis apostolorum pio labore construxerat, honorifice tumulatur.

1000  . Cuius obitu post modicum comperto, imperator augustus ultra quam credi potest meroris nimietate afficitur; sanctam Dei ecclesiam, que continuato trium lapsu columnarum, quibus mira firmitate subnixa hactenus inconcussa steterat domni scilicet apostolici, auieque sue prefate imperatricis auguste, nec non amite sue imperialis abbatisse Mechtildis, discessibus uacillare, sibique iam soli inniti  conspiciens, curarum pondere grauatur. His tamen, que ibidem uel in ecclesiasticis uel etiam in publicis rebus agenda erant, rite dispositis, patriam  desolatam quasi consolaturus citato cursu adeundam deliberat; quod et acceleratissime facit, non paucis ex Romano senatu una secum pergentibus. Transscensa uero Alpium difficultate, ut primo bisce  partibus pedem inferre potuit, tota ei Gallia, Francia, Sueuia, equestri et pedestri agmine turmatim obuiam ruit. Domine etiam imperiales, germane sue sorores, Sophia et Adelheida, cum Saxonie et Thuringie utriusque sexus primis occurrendo, uelut unicum unice dilectum hac merito diligendum, ipso, ut ita dicam, corridente mundo, unanimi gratulatione suscipiunt, ac cum eo pariter, quamdiu destinati itineris acceleratio patiebatur, debita caritate morantur. Ille uero euangelici non immemor precepti, quo dicitur: Primum querite  regnum Dei, iuxta morem parentum suorum imperatorum, omnia sua diuina regi ac meliorari exoptans clementia, humili deuotione in Sclauiam sanctum Adalbertum nuper pro Christo laureatum adiit, eiusque interuentum obnixius petiit. Ibi summo conanime a duce Sclauonico Bolizlauone susceptus, xeniis omnigeni census ubique terrarum studiosissime  quesitis obsequialiter donatur; licet nichil tunc temporis ex his acceperit, quippe qui non rapiendi nec sumendi, sed dandi et orandi causa eo loci aduentasset. In patriam reuertitur, ac Quedelingnensi ciuitate sanctum pascha celebraturus, in ipso monte, ubi sanctimonalies femine ritu canonico regulariter Christo deseruiunt, per amorem dilecte sue sororis Adelheide abbatisse cenam Domini, parasceuen quoque et sabbatum sanctum, nec non dominicam noctem resurrectionis,---si tamen illa iure nox dici uel appellari queat, quam triumphali luce Redemptoris omnium per totum mundum miro atque ineffabili modo splendere constat,---debite uenerationis obsequiis festiue peregit. Unde in ipsis horis matutinalibus ad curtem suam totius senatus ac  plebis expectationi satisfacturus redit, illamque septimanam regalibus impendens officiis, regendo, indulgendo, largiendo ac remunerando transegit; ac in octaua pasce inde profectus, sororem suam Moguntie, Colonie, Aquisgrani, quam etiam cunctis tunc post Romam urbibus preferre moliebatur, una secum summa ueneratione fraternaque caritate comitante, remunerato Bolizlauone, perducens, aliquantulum temporis, que cepto itineri congruere uidebantur ibi parando, quieuit. Sed dum nec cursum longius protrahere deliberatum, nec sororem quam intime diligebat, prefatam Adelheidam, presentialiter amittere  posset, promisso tandem post se Romam ueniendi firmiter inter se compacto,  paululum lenito merore, ille, ut decreuerat, in Italiam ultima, proh dolor! profectione acceleraturus, illa monasterium cui specialiter preerat reuisura, utrique cassa spe ulterius sese in hac luce uidendi, discedunt. At imperator augustus immensis iterato Alpibus, peragrata Italia, Papie aliquamdiu remoratur.

1001. Inde, Romam proficiscens, sacrosanctum dominice resurrectionis festum debita ibi ueneratione celebrare instituit. Interim callidus nequitie auctor totiusque doli repertor mille ut est nocendi artibus instructus, reinduto quem, primos decepturus homines, quondam sibi aptauerat colubrino amictu, inter Romanorum precordia serpit, uenena inflat linguis trisulcis, ut manus improbas sui causa  ipso cesari inferre moliantur, persuadet. Sed dum opposito illi diuine pietatis clypeo a lesione imperatoris sese repelli celitus conspicerent, quoscunque parti iuste fauentes reperire poterant, cruenta cede mulctabant; nec ab illa seditione nefanda aliquo modo sedari ualebant, donec inuito furioso tumultu imperator, collectus suorum uiribus, ab urbe prius pre ceteris amata sed ulterius pre cunctis detestanda  decederet. Mestus, ut ferunt, in cuiusdam castelli munimina transuolat, ibique  pro ulciscende assiduo tractatu iniurie instantem penitus consummauit annum.

1002. uerum in ipso posterioris introitu, toto pene legendus orbi, et ultionum crimine destinatarum  et erumnis uite huius caduce 9 Kalend. Februarii exemptus, in gremio Abrahe patriarche magni, tempore future resurrectionis in melius coronandus ac felicius regnaturus, angelicis transuectus manibus collocatur. Cuius infortunii  euentum, ne procacitati hostium citius intimaretur, hi qui aderant, occultando tegebant, quousque conuocatis qui per castella dispersi uagabantur sociis  , domini sui corpus efferentes, improuisi prorumpunt,  pluribus tamen ibi ob penuriam equorum, heu sine spe uiuendi! relictis. Cum uero res tanta diutius latere nequiret, hostes Romani his mature compertis, indebito ausu execranda omni euo commouent bella. Armis instructi uelut pro uita patriaque certaturi, defuncti corpus imperatoris,---qui dum supera uesceretur aura, ignorata etiamnum doli immanitate latentis, cunctis eos populis quasi priuilegio quodam specialis preposuerat amoris---impudenter distrahere, mirisque iniurie modis sine mora mortuum excruciare, cui uiuo nocere nequiuerant, tetra  belligerando inuasione pertentant; quos diuina pietas totiens repelli, totiens nece crudeli multari permisit, adeo ut uix pauci, latibulis fuge sese dedentes,  inglorii discederent. Nostri uero, felici ubique uictoria usi, depositum pretiosi ponderis thesaurum fideli deuotione trans Alpium niuosa cacumina, iam tandem securi, deferunt. Quo comperto, Heinricus dux, ad quem summa imperii pertinebat, maxima comitante caterua, funeri miserando omnibusque digne plangendo admodum tristis occurrit, et ad Aquasgrani, quo uiuens sitiuerat, gemitibus multis mortuum corpus tandem perducit. Nec mora, itur in templum; magno, ut ita dicam, huiusmodi honore, mixto scilicet intolerabili dolore, terre commendatur suum plurimum  solatium; sed et omnium, ut credimus, qui aderant unanimi oratione spiritus celi recipitur palatio. Interea modo multi diuersa sentientes, dum quique sibi pro sua parte ius imperii  raptum ire moliretur, Eghardus marchio in Palithi a Sigifrido et Udone pessime occisus est, plurimique suorum cum illo 2 Cal. Maii. Dehinc 3 Cal. Iulii prefatus Heinricus, nepos regalis, a Francis in regnum eligitur, insciisque Saxonibus Moguntie a Willichiso unctus coronatur. Fama uolat super his, dicens pariter in Mersburgiam illum quam citissime uenturum; quod et factum est. Illo Bernhardus dux  et Saxonum primates cum decore suorum conuenientes, benigne ab eo sucepti sunt, moxque dominum sibi illum ac regem elegerunt. Sed et Bolizlauonem Polonie ducem occurrisse et regis gratiam sibi supplicasse, federe pacis promisso, reperiunt; que quia firma non fuit, postmodum patuit. Inde digressus, per urbes et loca prouincie aliquamdiu commoratus, que agenda erant, prout tempus et res poscebant, prudenter disponebat. Domine quoque imperiales filie, Sophia et Adelheida, honorifice tanti nominis nouitatem excipientes, quanta potuerunt caritate occurrerunt. Congaudent regi nepoti, quia non licuit fratri. Quas secum digno honore ducens, Cunigunda contectali sua una secum comitante, Patherbrunensem uentum est ciuitatem; quo  periculosa inter Boiarios et Saxones orta est seditio, multorum morte subsequuta. In natali autem sancti martyris Laurentii imponitur corona benedictionis Cunigunde regine; datur etiam Sophie, imperatoris  filie, abbatie benedictio Gandeshemensis. Quibus peractis, rege Rhenum transmeante, quisque in sua rediere. Herimannus dux cum Sueuis regi restitit, et Francorum pars quedam refragari cepit, multa inutilia perpetrantes, sancta loca exurentes, aliaque deuastantes; quos tamen  Dominus citissime humiliauit.

1003. Heinricus rex Sclauos Milkianos  hyemali tempore inuasit, et cruenta cede deuastans, sibi subiugauit. Thangmarus  cum aliis interfectus est. Quadragesimali autem tempore Parthenopolim  uenit, diem palmarum ibidem acturus. Inde quam celerrime Quidelingnensem Metropolim, more auorum atauorumque priorum regum, pergens, cum optimatibus suis et populi confluentia paschalia festa peregit. Paucis interpositis diebus, Adelheide domne ac matris eiusdem precibus exoratus, cum regina iterum ueniens, sancti Seruatii gaudet interesse festis; postea Haluerstadensi ciuitate sanctum pentecosten celebraturus. Hermannus dux ad extrema peruenit, et discordia a Sueuis quieuit.

1004. Rex Heinricus de Francia in Italiam ueniens, sanctum pascha ibi acturus. Sed adempto gaudio, rebellium multa milia iussit interimere gladio, omnibus simul edificiis Papie exustis, que ueterum  instruxerat industria illustris. Fulgura et tonitrua eodem anno simul cum nimia et terribili turbine uenerunt, perterritis ubique terrarum populis. Et rex de Italia regressus, paruo post tempore Bohemiam, quam Bolizlauus Polinensis iniuste possederat, pugnaturus intrauit. Sed tamen, Deo adiuuante, tota illa gens sese cum pace suaque omnia regi dedere, et ille tyrannus Bolizlauus contumeliose  euasit; rex uero, Deo gratias, uictor cum suis exiuit. Herolfesfeldense monasterium a rege, antiquo patrum iure destitutum, magnum patitur damnum, spoliatur bonis, orbatur filiis suis; et quos congregarat atque educauerat regnante Carolo Pippini filio, 170 ac nouenis annorum circulis, peccatis exigentibus, perdidit istis temporibus.

1005. Interim ipse rex, ira permanente contra Bolizlauonem, reparato agmine Poloniam accelerans, fugientem insequitur, suam iniuriam quasi defensurus, sed, proh dolor! multos perditurus. Bernhard et Isi, Thiedbern et Bernhard  , cum aliis occisi. Rex uero, quamuis dolens, assumpta non bona pace, cum lachrimabili reuertitur exercitu, portans secum corpora mortuorum. Obiit Kiesut.

 1006. Balduinus in Gallia eleuatur contra regem cum Landberto in ualentia  , ciuitate non sua. Quod rex egre ferens, eo in expeditiorem properat, plurimo sudore suorum longo tempore frustra ibi commoratus  , sicque ficta  pace reuertens.

1007. Ad ciuitatem Ratispona peruenit, dominicam resurrectionem ibidem concelebrans; simul etiam recenti suorum cede corde tenus tactus, mittit legatos ad Bolizlauonem, bellum se sitire, bellum demandat contra se parare: sed fama iterum de Balduino non bona percrebuit, que, id ne fieri posset, prohibuit. Quo celeriter reuersus, et sancte ecclesie precibus adiutus, quem reliquerat hostem,  gaudet recepisse inbellem, aduersariis in pace sibi reconciliatis. Bolizlauus interim dux, incursu Saxonum ex legatione regis concitus, audaci bello elatus prope Parthenopolim pergens, omnem Sclauonie eo loci prouinciam uastat, incolas aut neci tradidit aut captiuos colligari precepit, donec ripam Albie fluminis attigit; ubi superba quedam iactans uerba, obstante summi regis milite sancto Mauricio, sue non compos uoluntatis, reuertitur in propria, ducens secum in uinculis fortes uiros Saxonum, Liudolfum, Tadilan et Tadi. Rex talia audiens, animo dolet; hortatur suos, ne id inultum ferrent. Sed eiusmodi affectum, nescio quo obstaculo, nullus etiamnum sequitur effectus. Calend. Iunii obiit Hermannus  comes, frater Arnulfi episcopi.

1008. Bertlalis  , humilis ancilla ancillarum sancti Seruatii, induxit animum adire limina apostolorum Petri et Pauli, pro se et domne Mechtilde anime absolutione suorumque salute profecta. Itaque 8 Idus Ianuarii, postposita omni aduersitate, per abrupta montium, per conualles terrarum, non modice laborabat in transmeatione fluminum, dommodo,  quod amabat, uidere contigerit. Tandem Romam peruenit gaudens. Ergo accessit, amplectitur sancti Petri sepulchrum, deosculatur, et quorum causa aduenerat, flebiliter ibi peroratis, nec non aliorum sanctorum patrociniis salutatis, Deo gratias referens, incolumis cum suis reuisit patriam. Stella paschalis hebdomade feria secunda media die uisa est 6 Idus Aprilis. Obiit Liudolfus Treuirensis archiepiscopus, cui successit Magingoz. Obiit Notgerus Laudouicensis  episcopus, cui successit Baldricus, moribus preclarus. Eodem anno Atalpero clericus, regine frater, regi aduersarius abominationes multas concitauit, contra omne ius et fas Treuerim cum suis sibi mancipauit, sicque discessit. Compertum cumque id regi foret, ilico suas copias  colligens aduenit; Lutharios sibi resistentes palatio obsedit, 16 hebdomadas ibi habens. Illi tandem fame coacti, falso dextras dedere, regem et suos remeare fecere, in sua perfidia nichilominus permanentes. Obiit Hildericus Hauelbergensis episcopus, cui successit Ericus.

1009. Subita et nostris temporibus insolita aquarum refusio facta est 3 Id. Ianuarii, feria secunda, luna 10, multis damnum inferens, 7 diebus in sua rabie perstitit. Obiit Retharius Patherbrunensis episcopus, cui successit Meginwerck. Sanctus Bruno, qui cognominatur Bonifacius, archiepiscopus et monachus, 11  sue conuersionis anno in confinio Ruscie et Litue a paganis capite plexus, cum suis 18, 7 Id. Martii petiit celos. Obiit Wigbertus Merseburgensis  episcopus, cui successit Thiatmarus. Sed et dominica die Palmarum gutte sanguinis in quibusdam locis uestimentis hominum instillabant. Sol nebula horribili et colore stupendo mutatus, mirantibus intuentium oculis uelut sanguineus ac minor se uisus terrorem incussit 3 Kal. Maii, feria 6, luna 1; duobus diebus tales minas ostendens, tertio die uix proprio lumine uestitur. Pestilentia et mortalitas grauiter secute sunt. Rex iterum magno dolore simul et ira commotus, in Franciam reuertitur, et in pluribus locis multa damna perpetrata sunt: ibique peracta estate rediit in Saxoniam  sine pace. Dedit comes iter agens a Werinzone  et Friderico patruele eius de improuiso  cum dolo interfectus est. Incendia plurima facta sunt per loca, ita ut et homines in quodam uico exusti interirent. Fecit  Fricherum comes. Machtildis, regie sororis filia, obdormiuit in Domino. Moguntie quoque basilica noua cum omnibus edificiis coherentibus miserabiliter consumitur igne, sola ueteri ecclesia remanente, 4 Cal. Septembris,  feria secunda, luna 6. Tonitrua et coruscationes hiemali tempore sepe fiebant.

1010. Ansfridus episcopus, meritis preclarus, primum imperatori terreno armatam militiam fideliter administrando, deinde creatori humiliter obediendo, diuinis se mancipauit preceptis. Ideo uirtutibus enituit insignis; calcatis terrenis, intra angelicos iam letus choros eternis fruitur bonis. Eodem anno rex in expeditionem suas contrahens copias, Poloniam Sclauonie quesiturus, sed quo uelle ducebat, minime peruenturus, cum paucis media reuertitur uia, graui ingruente egritudine; ceteris, ut erant bello parati, plurima deuastantibus loca multamque predam secum reportantibus. Basilica in uongerestorp   fulmine terribiliter interiit.  Sed etenim comete uisi sunt.

1011. Bernhardus dux, a rege secundus, multigenis sapientie scientie pietatisque donis fecundus, inuehitur celos, sancte ecclesie multa tempora lugendus. Quem lamentatione dignum, 18 die moriens secutus est Liudgerus comes, frater suus. Pestilentia et mortalitas, inaudita tempestate ubique gentium monasteria, castella et oppida deuastantes, deseuiunt. Hiems insolita pruinarum asperitate importune longa, ita ut solis calore insolubilem multum temporis glaciem retineret, ac multa corpora hominum languida redderet. Obiit Willigisus archiepiscopus, cuius loco subrogatur Erkenboldus Fuldensis abbas, merito gaudens, patris nomine retento, et pastoralis culminis honore suscepto. Obiit  Asico  presbiter inclusus. Eodem anno 3 Calend. Augusti, feria secunda, luna 26, cecidit glacialis grando ingens et horrenda. Thietdiuus abba et . . . monachus, Adhela  Rome inclusa; celi conscendunt secreta. Hoc etiam anno seua mors de obitu Hildegardis ductricis miserabile lamentum intulit, dum reliquit, quod doluit. Abstulit et de regali stemmate gemmam Machtildam abbatissam, Liudolfi filiam. Suithgerus  episcopus migrauit ad Christum, cuius loco subrogatur Thietricus. uentus ingens plurima edificia subito turbine subuertit, et multa alia damna commisit. Ipso anno rex Triburiam uenit, et noua cede suorum merito gemit; inter quos, quasi pacis gratia irruentibus aduersariis  regis, Heinrico et ceteris, capto Thiedrico duce patruele suo, alii gladio interiere, alii uero uix poterant euadere.

1012. Obiit Erluinus Camerinus   episcopus, cuius loco ordinatur Gerhardus. Obiit Hermannus puer et dux, regis consobrinus. Eodem anno quadragesimali tempore monacho cuidam in  extasi rapto ostensa est uisio mirabilis, que quantum terribilis impiis, tantum predicatur laudabilis piis. In Bauanbergensi castello Francie dedicatio ecclesie facta est, 10 anno regni Heinrici regis, 2 Non. Maii, 36 episcopis in id operis destinatis. Intererant etiam regio gaudio domine sorores abbatisse, Sophia et Adelheida, quod erat insigne decus imperatorie aule. Aderat et incredibilis frequentia cleri ac populi, inter quos multis reis indulgentia a rege donata est, aliis uenia repromissa. Obiit Tagino archiepiscopus Parthenopolensis, meritis preclarus, cui successit Walthardus, sapientie scientieque luce fulgidus, pietate nulli secundus. Obiit uunger episcopus  . Obiit Thietmer presbyter et monachus. In quadam uilla Saxonice Sueuie,  Cocstede  nomine, nati sunt gemini fratres cum dentibus, os habentes quasi aues  , alter uero dextrum brachium dimidium, ut ala auis  . Tertia natiuitatis die dicuntur inter se risisse. Quos ciuili contigit consensu mori, quia eos diu uiuere erat omnibus timor. Eodem anno in Francia, uero non longe a Colonia, uiro cuidam dira misere mortis inducitur ultio, quod muribus inuisibiliter incredibili modo corrosus, multis suorum curationibus frustratus, ad extrema usque peruenit. Magna etiam a piratis deuastationis clades facta est in partibus aquilonis in prouincia una  , ita ut multis interfectis, aliis miserabiliter captis, exustis insuper plurimorum edificiis cum pertinentibus bonis, pauci uix ueluti nudi euaderent. Terre motus per loca fiebant.  Hoc etiam anno commotio eris cum tonitru et fulgure et inundantia pluuiarum tanta facta est 4 Id. Augusti, ut biduo perseuerans, perplurima damna perageret, domos multas cum suis utensilibus, nec non aceruos frugum pessundaret; homines quoque periclitarentur. Waldhardus archiepiscopus extrema sortitus, cum Christo felicius uicturus, uixit post obitum Taginonis antistitis ter terno hebdomadarum numero et nocte una. Sedit autem in episcopatu septem septimanas noctesque binas, trinum et unum Deum ore predicando, unctus Spiritu sancto, pacem in inuicem et in omnes ecclesias Dei in dilectione Dei et proximi preparando. Post eius mortem Bolizlawo, multis milibus suorum contractis, Dalmantie ** terminos occupauit, urbem Coloci  ,  nouiter instauratam dolose expugnat, et utrinque magna strage peracta, cum captiuis nostris domi reuersus est. Conradus dux regie stirpis humanum debitum exoluit. Heinricus rex ad festa sancti Martini Confluentie ueniens, magnam synodum habuit, Thiedoricum Metensem episcopum ceterosque sibi rebelles causa damnandi, si nollent conuerti, et alia  perplura ibi acturus. Quod regis decretum illi quantulum timentes, legatos de pace miserunt ueniam precando. Quorum uoluntati rex, recenti uulnere saucius, non satisfecit, sed consilio tamen fidelium suorum Moguntie se uidendi licentiam dedit. Quo quidam ex illis uenire neglexerunt; alii regis imperio, ut decuit, paruerunt; inde non integre pacis gaudia reportantes, sed firmande adhuc suspendia expectantes, reuersi sunt in sua. Expulsio Iudeorum facta est a rege in Moguntia; sed et quorundam hereticorum refutata est insania.

1013. Due lucerne ardentes, mundo subtracte, reconduntur celo, Lieuitzo Hammaburgensis archiepiscopus, et Wonleph presbyter et monachus solitarius. Episcopus autem ui febrium correptus, cum  laboris sui premium imminente iam morte a Deo speraret, ut erat nimie caritatis, prouidebat suis portum salutis. Erat ei quidam uicarius inter clericos specialius familiaris, quia nobiliter fidelis, Odda, quem diuine humaneque legis scientia adprime eruditum, episcopatu dignissimum predicans, ipse primus sancta oratione in id operis elegit; deinde cleri ac populi unanimiter acclamantis eadem uota persensit, ac sic letus obdormiuit in Christo  . Sed regis animus immitis  , et habendi misera sitis, renuit supplicantium preces, contemnendo flentium uoces. Succedit huic honori Unwanus archiepiscopus; iste uero Dei gratia seruatur melioribus uel locis uel temporibus  . Heinricus rex a Bolizlauone multis obsecrationibus exoratus, Parthenopolim  uenit, ubi isdem Bolizlauo filium suum cum uariis donis in occursum regis honorifice misit; et utrimque pace compacta, filium letus recepit, iussus regem quantocius ipse uidere. Inde rex Werla diuertens, aliquandiu ibi commoratus, ut moris est, multa disposuit. Statuit et se sanctum pascha Aquisgrani acturum; quod ne fieret, repentina et grauis infirmitas distulit, que diuinitus tantum ei timorem mortis incussit, ut alios dignitate exutos, alios sue gratie dulcedine iniuste priuatos, remittendo priori redderet loco. Conualescens autem, necessitate cogente Patherbrunensi monasterio festa paschalia celebrauit, quod eatenus regibus insolitum fuit. Tempestatis ualide horrida tenebrositas homines subito  perterruit; quam fragor et ignis subsequuntur, et in locis quibusdam ecclesias subuertentes multa alia damna commouerunt, Idus Maii luna 1, feria 6. Heinricus in sancto Pentecosten, maxima confluente caterua, Meresburg se colligens, obuium habet Bolizlauonem cum magno apparatu diuersorum munerum, pacis gratia sua omnia seque dedentem; quem benigne suscipiens, paucos dies secum morantem,  ut par erat regie dignitati, claro honore adauctum, non tamen sine sui regni detrimento, permisit remeare. De Sclauonia et multi nuncii uenerunt, quibus interfuit Othelricus de Bohemia cum donis etiam honorans faciem regis; cui, licet inter se et fratrem suum Geramirum et prefatum Bolizlauonem ira permanente, leta succedunt, dato honore patrie, misso in exilium suo fratre. Obiit Eguardus presbyter et monachus in claustris. Rex sapiens Heinricus, stultorum forsitan deprauatus consilio, Fuldensis monasterii bona miserabiliter diripuit, dum sibi fratrum uita displicuit. Data occasione corrigendi, inualuit potestas destruendi. Diffugiunt hac et illac uagantes, qui erant cenobite, iugum Christi portantes. 270 annis a Carolo primo eo loci  seruiebant Deo; nunc nostris temporibus, proh dolor! spectaculum facti mundo, et sibimet dolori et aliis manent timori. Commotio quoque eris ualida et hoc anno fiebat, ut per plurima loca edificia ruerent, et res quedam pretiose a fulmine tacte interirent. In monte etiam Luniburgensi horribilis hiatus terre patuit, ipsi templo minas ruendi prebens, et incolis timore perterritis spem confugii funditus ad tempus auferens. Rebus in Saxonia rite dispositis, rex Italiam secundo intrauit. Eodem anno inundatio aquarum nimia facta est, multa damna ferens 18 Calend. Ianuarii, luna nona, feria 3; quod rex paruipendens, iter quod ceperat peregit, natalem Domini Papie honorifice celebrauit. Hoc etiam anno 1013, contentio magna facta est in monasterio  Geronis magni marchionis inter Arnulfum episcopum et Geronem comitem, ita ut ex parte episcopi quidam periculum pugne uix euaderent meritis sancti Cyriaci martyris, cuius festis intererant, presente Hatewiga abbatissa.

1014. Item diluuium uenit. Rex Rauenna properans, habita sinodo Arnoldum fratrem suum, episcopali dignitate prius donatum et quorundam ui redire coactum, auctoritate pape ac cuncti senatus consilio reuocat, archipresulem digno honore stabiliuit, aliisque ibidem rite ordinatis discedens, Romam peruenit. Iuit obuiam tota ciuitas; licet dissono uoto, tamen, ut par erat, suo domino dant laudum preconia, extollentes ad sidera. Quo sibi et contectali imperatorium nomen obtinuit. Paucos ibi habens  dies, publica re, ut putabat, bene disposita, et immensa pecunia ubiuis locorum congesta, accelerat iter ad patriam, non sine damno multorum. Multi autem obsides et alii Romanorum custodie traditi, imperatore redeunte callide fugam inierunt, uiolantes pacem et belli rursus consilia captantes. Hoc etiam anno sol et luna aliaque sidera dant metum tristium signorum, que mox pestilentia seua et mors subitanea sequuntur. Sed et Misico, Bolizlaui filius, ab Othelrico Bohemico capitur, dolo cesis  eius comitibus; ac imperatori presentatus, custodie traditur, sicque patris dolor renouatur. Bone memorie Hatwiga abbatissa  obiit. Obiit et Bernharius episcopus Fardensis, cui successit Wikkier prepositus Coloniensis. Hoc anno imperator Corbeie uenit ad uisitandos fratres, quorum uita sibi displicuit, et eam imperiali auctoritate corrigere uoluit. Unde plures illorum instituta patrum defendentes, et plus iusto contra ius imperii seuientes, heu misere desipiunt, cum percussi in maxillam, non prebent alteram, ut monachi, sed sine consilio rebelles male parant pugnam. Quid deinceps actum sit, nostris temporibus magis est stupendum quam stilo commendandum. 17 tamen ex illis capti custodie traduntur; ceteri uero imperatoris iussa sectantur.  Eodem etiam anno imperatoris caritas domne Adelheide tradidit duas sorores  cum filiabus suis et pertinentibus bonis, Gheronis quondam marchionis monasterium  Cal. Nouembr. feria secunda, quod ob monumentum sue anime suique filii construxerat, ac nurum suam, Hatuwigam uidelicet, religiose conuersantem congregationi sanctimonialium preposuit; et Frethunensium nobilem congregationem 4 Non. eiusdem, feria 3. Quibus acceptis, ut decuit tanto nomini, nobiliter enutrit, amplectitur, fouet; et egregie matris ac amite sapientia, qua se instruxerat, informata, ne uel merito uel exemplo cuiquam in id institutionis inferiores uiderentur, omni pietatis studio diligenter edocet. Imperator quorundam precibus persuasus, Bolizlauoni  remisit filium suum incolumen. In Bohemia, iubente Othelrico, multi innocenter occisi sunt. Res miseranda nimiumque stupenda contigit in partibus occidentalium regionum 3 Calend. Octobris feria quarta Walachri et Flanderi. Horrende nubes apparuerunt, que per tres noctes, miro modo immobiles, minas intuentibus dederunt; tertia uero die tonitrui inauditus fragor adueniens, turbauit maria, ut terribiliter intumescerent, et incredibiliter crescendo nubibus inhererent. Cumque gementes incole repentine calamitatis miseriam in tante inundationis mole conspicerent, et sicut post mortem Iuliani Apostate naues ad prerupta montium penderent uel in antiquum chaos omnia redirent, timore mortis percussi, terga uertere ceperant; sed peccatis  prepedientibus multa milia hominum subito fluctibus interierunt, quia uultum Domini iratum effugere non potuerunt. Heinricus imperator Meresburgie paschale festum peregit. Ibi Bolizlauo omnia munera que illi miserat, simul cum gratia perdidit, dum illum legatione superba infestum reddidit.

1015. Etiam hic in Walbeki diem palmarum agens, nuncios de Italia sibi in sacramenta constrinxit; et inde digressus Ernestus dux  in uenando periit a suis incaute. Commotio quoque  eris et ictus fulminis eodem anno damna periculosa intulerunt quibusdam partibus monasterii sancte Marie in monte occidentali. Imperator igitur iterum Corbeienses inuisens, priuilegia et consuetudines aliquas priorum, quas 239 annos, Ludouico pio dante, habuerant, potestatiue mutauit, et amoto monasterii patre, ignotum et bonum fortasse illis aduxit, qui quasi doctior errata corrigeret, et deuios sancte regule tramitem cautius incedere doceret. Inde illi nimium merentes, uitam suam, que cunctis pene monachis exemplo claruerat, uilescere ingemiscunt, seseque mutuo hortantur, potius discedere quam iniurie subiacere. Sicque factum est, ut pauci admodum superessent, ceteris seculo, miserabiliter uagando, occupatis. Sed multis iterum Dei  gratia conuersis, placuit se subdere regule quam uana diligere. Addidit etiam imperator hoc anno legationem mittere ad Bolizlauum pro restituendis regionibus, quas abstulerat. Ille, ut solebat, superbe respondit, se non solum propria retinere uelle, quin potius non sua diripere malle. Ad hec imperator merito indignatus, bella parat, fortiaque uirorum milia uocat in arma, cum quibus haud mora Polonie attigit fines. Cum in primo aditu diuina adsunt solatia; hostes terga uertere, alibi nongentos gladio succumbere, ipsum quoque Bolizlauum a facie eius eminus euadere. Sicque gaudet animo, suo satellite etiamnum saluo, excepto Hodone iuuene egregio, qui uiribus imbellis cum paucis, fortibus tamen, intrepida morte laudabiliter occubuit; cuius cadauer,  ut ferunt, a Misicone filio Bolizlaui lachrimabiliter sublatum, omnibus necessariis diligenter appositis, suis redditur reportandum. Imperator uero dolet, sibi quemque periisse, cui prius contigerat triumphasse. Unde consilio suorum admonitus, collectis  copiis exercitum iubet redire. Illi ut erant ignari uiarum, per siluam quandam tendunt ad locum, qui uix tante multitudinis capax, undique interfluente palude et frondium cingente corona, breuem prebet lassis quietem. Conueniunt primates ceteraque iuuentus, suis uiribus uictoriam iactantes, et pro iteranda strage absentibus inaniter minitantes. Nullus, ut decuit, Deum celorum et regem regum studet laudibus extollere, et pro collatis beneficiis  dignas ei grates referre, uel de futuris preces effundere; ideo  contigit nobis deflere. Cingitur interim miles collectus subita formidine belli, assunt hostes de insidiarum latibulis, memores iniurie ciuium. Hos recessus gladiis, illos spiculis iaculisque excludunt. Exoritur clamor, et si quod erat gaudium, merore confunditur, dum utrimque dure pugnatur; et pars inimica cessisset, si nostra peccata non reuocassent. Sarcina cuiusdam Friderici periclitabatur; et ipse, dum uult succurere suis,  coram cunctis prosternitur. Iterum redintegrato dolore Gero comes miserans casum morientis amici, medios fertur in hostes; nunc hos ualida dextra ruine, nunc illos frementi proterit equo. Tandem nimia cede lassatus, gloriose mortis pocula inter multos degustauit primus. Ceteri uero, ut se in arcto positos uident, Deum sibi poscunt placatum gementes quem cognoscunt iratum. Sed non poterat sententia auelli, quia constat illos pro Christo mori. Non erat locus euadendi uel ulla spes uitam sperandi, se mortalia sua indubitanter illi uouerunt  , qui et mortificare solusque potest uiuificare. Certant deinde quam plurimi pro patria fratribusque, et maxime milites Mauriciani  , sectatores Domini, procumbunt fortiter, illi obsequendo, ut conspirauerant  constanti animo. Adelheid, Ira, Thietmer et Gera, Doda et uolcmer, cum aliis multis felicius uiuant in celis. Eido Miseniensis episcopus depositum fidele reddidit celo; cui successit Agilwardus. Megingoz Treuerensis archiepiscopus obiit; cui Poppo successit.

1016. 3 Id. Februarii, luna 30, sabatho collisiones nubium horrisone, cum crebra coruscatione et imbrium nimietate, plurima subruunt edificia. Imperator in Padarbrunnan, paschalia festa rite celebrauit. Heinricus comes bone memorie obiit. Wigman comes occidentalis Saxonie, inter se et Baldricum comitem reconciliata pace, persuadente callida perfida et auara coniuge eiusdem, insidiis pessimorum in itinere dolose peremptus occubuit.

 1017. Heinricus imperator hoc anno in Ingilaheim paschalibus gaudiis festiuus interfuit. Eodem anno in cenobio monacharum  8 Cal. Martii dedicata est ecclesia sancte Marie semper uirginis, et in Magadeburch exusta est ecclesia sancti Iohannis Baptiste cum monasterio et uno monacho. Imperator etiam hoc anno iterum castra mouit contra Bolizlauum, sed nimia pestilentia et mortalitate populi obstante, sine belli effectu rediit in patriam. Cui ilico nunciatur, Gerhardum in Francia, plurimis ciuili gladio peremptis, multa mala concitare. Unde turbatus, illo ire parauit. Eclypsis lune facta est 7 Idus Nouembris. Obiit Thetdeg Pragensis episcopus, cui succeseit Eghardus Nianburgensis abbas.

 1018. Imperator Heinricus natalis Domini festum agit in Franconofurt, et sanctum Pascha in Niumagun. Et hoc anno Bolitzlauo, per nuncios reconciliata pace, imperatoris gratiam recepit. Cometa etiam eodem anno diu uisus est, qui luctum nimie deuastationis per Thiadricum Gallie partibus, pestilentiam insuper et mortalitatem misero mundo nunciauit. Qua clade obiit Baldricus Leodicensis episcopus, cui Fulmodo successit. Heinricus Wirtzeburgensis episcopus, Thiatmarus Mersburgensis episcopus, Arnoldus  archiepiscopus Rauennatus, Odda uenerabilis Magadaburgensis presbyter, Athilger Halberstatensis prepositus, aliique perplurimi nobiles utriusque sexus de hac luce abstracti sunt. Thiatburg  Bernhardi marchionis filia seculi onere abiecto, pie conuersa, celesti locatur in aura.

1019. Imperator natale Domini Pathelburgensi ciuitate celebrato, Gosleri quadragesimale tempus transegit. Inde Walbiki iter agens, comitante imperatrice et uenerabili sua nepte Adelheida Quedelingensi abbatissa, una cum episcopis ac collecto utroque sexu familie Dei, laudes diuinas studiosus alternante, diem palmarum letus solenniter celebrauit. Deinde Mersburg paschalia gaudia celebraturus peruenit, quo multorum nequitia manifestata, digna est  pena mulctata. Hoc ipso anno Fridericus, frater Cunigunde imperatricis, defunctus est. Sed et prefatus Bolitzlauus Ruciam auxilio Saxonum sibi subegit. In ipso anno consobrini imperatoris, filii Hermanni comitis, cum Thiatmaro Bernhardi ducis filio rebellare ceperunt; qui tamen comprehensi custodie deputantur. Interim Thiatmarus  fuga elapsus patriam repetit; sed statim non post multos dies omnes pariter imperatoris gratia condonantur. Hec igitur perturbatio ad tempus sedata.

1020o Anno Bernhardus iunior dux, frater Thiat mari, congregato occidentali exercitu imperatori rebellaturus, Schalkesburg  intrauit; quam idem imperator cum suis obsedit. Sed Bernhardus iustitia cedens, interpellante imperatrice, gratiam  imperatoris pariter cum beneficio patris obtinuit. Eodem anno hiems solito asperior atque diuturnior inhorruit, dura adeo, ut ipsa ui algoris plerique extincti occumberent; quam etiam prius inaudita clades mortalitasque subsecuta totum pene orbem subitaneo uastans occasu, in momento inque oculi ictu incolumes, ac sua quasi de sospitate certissimos, in ipsis nec non epulis letissimos, inopinato subtraxit. Inter hec ergo communia ac metuenda dispendia Metropolis nostra, iudicio diuino nunquam iniusto, graui uiscere tenus percutitur ulcere, quatuor sororibus---Emerita una, in famulitio Christi Sisu nominata, duabus ceteris, Othellulda marchionis Thiedrici filia et Thiedan, dignitatem generis morum probitate  uincentibus, Hennikin quoque, que minima etate licet esset et ordine, optime tamen indolis---una uelut horula subtractis; ante quas, ipsa sancte parasceues illucente aurora, Lucia, deuota pauperum ministra, emenso mundi istius pelago, portum ad usque beate quietis, Dei gratia duce, prouehitur. Hoc igitur in tempore, quod nullis retro seculis compertum nouimus, papa apostolicus cum Heinrico imperatore augusto cenam dominicam festumque paschale in Pabenberg decenti fertur excoluisse  ministerio; ibique imperatoris ac principum debito obsequiorum ritu aliquandiu honorifice tractatus, multiplici opum copia donatus, dominam mundi, Romam scilicet, apostolica sibi sorte commissam, letus, locuples reuisit ac sospes. Deinde in 15 Calend. Augusti, feria 2, luna 23, incipiente hora diei 3 usque post 6, apparuit circulus magnus circa solem, colorem Iris habens, quem alii quatuor lucidiores circuli binis locis in modum crucis complexi sunt. Attamen tribus rarescentibus, duo, id est medius et aquilonaris, diutissime perstiterunt. Interim Otto quidam, nobilium satus prosapia Francorum, illicito sibimet matrimonio incaute ascito, dum ab Arkanbaldo, Moguntine sedis archiepiscopo, sepius ecclesiastico more pro hoc eodem corriperetur incestu,  ceco furibundus amore, dispositis circumquaque insidiis, nefandam eidem christo Domini parat inferre manum. Sed diuina id sceleris prohibente clementia, elapso frustratus antistite, socios qui nauali eundem sequebantur itinere inuadit, capit, custodie tradit, multisque inhumane iniuriis tractat; eo ferociorque, quo sibi, quem ultra ius et fas sitiuerat  presulis sanguinem ablatum dolet. Quod cum imperatori augusto celeri legatione defertur, habita cum episcopis totiusque regni primatibus deliberatione, primo per nuncios, deinde per amicos perque semetipsum, ab hac inani tentat reuocare uesania; quibus omnibus rebellem refragantemque communi assensu anathematis damno subigunt, ut uel sic iam timore penali tactus, ciuibus matris ecclesie,  dignis penitentia lamentis, reddi studeret. Que ille omnimodis despectui habens, copias suas cum coniuge in quandam arcem Hammerstein uocatam contrahit, quam nature ope, non hominum arte, saxigenis undique molibus muratam Rhenique circumferentia adeo munitam ferunt, ut difficilem cuilibet uel obsidendi, uel quoquo modo oppugnandi pandat accessum. Hunc ergo locum imperator augustus, iustitie fidens, omnigeno obsidionum genere circumligat, nec ullo rebellibus uel aditu uel exitu concesso, ipsum, dominici natalis diem ibidem agens, adeo minuit, ut qui semet non armis, non armatorum milibus cessuros meminerant, famis iniuria tandem perempti, sola huius uite suspiria paciscendo,  instante celebri per orbem Stephani protomartiyris festo, se suaque omnia imperatorie dedunt potestati. Dignum namque erat et iustum, ut qui eodem die pro inimicis inter cruentos lapidantium ictus pie exorauerat, amicis, matris uidelicet ecclesie filiis, pacem suo reconciliaret interuentu.---Res mira cunctisque inaudita seculis, incolis septentrionalis plage accidisse dicitur. Nam Albis ac Wisara fluuii insolita inundationis mole non solum alueos suos egressi, sed ab ipso imotenus fundo qua  nescio immani uentorum uiolentia euulsi, oppida, rura, cuncta circumiacentium late confinia terrarum, ipsis quoque collibus ac montibus, quos natura quadam pre ceteris sublimitate munierat, altius insurgendo, mersisse, et quod his miserabilius ac omni incredibilius est auditui, uillas integras, nequaquam soluta edificiorum compage, cum inibi degentibus de alia in aliam transuehendo ripam, eadem qua prius positione constituisse. Inter hec ecclesiam quandam, pia maiorum diligentia olim constructam, opulentis fidelium ibidem confluentium uotis rite ditatam, eodem quo et cetera impetu, pristino omnimodis statu euulsam, alibi translatam affirmant. Supra dicti quoque fluuii, Wisara et Albis, ternis dierum uicibus ac noctium, flammiuomis  contra naturam superficietenus uisi sunt arsisse uaporibus. Quid de cadaueribus referam? quorum numerositas, omni humane estimationi difficilis in plures quasi aggerum cumulos concreta, decrescente diluuio dum pia quorundam solertia debitum humandi prebere studeret affectum, tantis tamque tenacibus serpentium, colubrorum, cunctarumque id genus pestium inuolucris ita connexa reperiuntur, ut nec ferro nec cuiuslibet artis instrumento ea dissoluendi ullam timida mortalitas uiam inuenire quiuisset. Sed de his quid fuerit, sit, uel fiat, Christo, qui eandem gentium pressuram pro confusione sonitus maris ac fluctuum futuram predixerat, discutiendum relinquimus.

1021. His peractis imperator augustus, concesse  sibi uictorie prosperitatisque causa gratias diuine pietati rependens, alacri tripudio Saxonie partes aggreditur. Interim procurrente tempore, cum Saxoniam properaret reuisere, palmisque Walbeke iterato rite peracturus, festaque paschalia Meresburge deinceps debita celebraturus ueneratione; inter ipsa itinera uenerabilem Heribertum archiepiscopum humanis excessisse rebus, imperatorias peruenit ad aures. Hic siquidem diue memorie presul quam assiduus in oratione, quam pernox in uigiliis, quamque in procuratione pauperum sollicitus, quamque in omni religione ecclesiastica studiosus extiterit; quia humana facundia proferre non sufficit, acta diuinitus miracula ad tumulum eius protestantur.  Emensa itaque imperator quam ceperat uia, cunctis, ut ita dicam, Europe primis ibidem confluentibus, diuersarumque gentium missaticis ad imperiale eius obsequium undique properantibus sacrosanctum dominice resurrectionis gaudium, toto iam corridente mundo, prout docuit talem, eximia celebrauit gloria. Hisque festis paschalibus magno tripudio peractis, Parthenopolim hinc proficiscendo perueniens, sacros dies Pentecostes apud famosissimum eiusdem ciuitatis archiepiscopum Geronem, non inferiori gaudiorum digneque uenerationis  studio, uerum ut gloriosissime ualuit, peregit. Proinde curtem repetens regiam Alstedi dictam, habitoque inibi cum totius senatus plebisque concursu colloquio pios lenitate permulcendo predulci, reos districtione terrendo seuera, totaque industria patriam muniendo inter huius prouincie ciuitates  totum illum feliciter perduxit annum. Post hec Halberstadensem ecclesiam aggrediens, sancta Thebeorum martyrum solennia, Arnulfo presule administrante, honore celebrauit dignissimo. Dehinc neptem suam, herilem dominam Adelheidam inuisere, Quedelingnensis dedicationemque basilice, licet improuisa inopinataque breui tamen deliberatione quam familiariter instituens, eandem Metropolim adeundo peruenit. Quis ille sit, cesare augusto  aduentante, eorum nobilium tam comitum quam presulum et abbatum comitatus, queue illa prolis regie in susceptione imperatoria diligentia, quantaque cleri plebisque tripudiantis occursio, quamque misticis angelicisque ornatibus plebs sacerdotalis compta procederet, queue Deo sacratarum confluentia uirginum doli fellisque carentium simplicitateque columbina pleniter nitentium, qualis quamque laudabilis illarum sit sonus quamque parilis illarum sit conuentus, quis habitus quisue ipse sit incessus, nec stili officio nec uiua uoce potis est explicare. Et quid de uictoriosissimi imperatoris referam gratulatione? cui cuncta mundi climata colla subdendo inseruiunt, quique eo magis super accumulata gloria merito gaudet, quo se, Deo donante,  altiorem ceteris, preminentem letatur uniuersis. Sed ne audientiam aures diutina uerbositatis prolixitate protraham, qualiter hec sacrosancta dedicatio, ipso iubente, fuerit effecta, paucis perstringam. Anno incarnationis Domini 1021, indictione 4, 8 Calend. Octobris, dominica die, luna 13, anno uero domni Heinrici secundi regnantis 20, imperantis 8, ipso presente cum coniuge, imperatrice scilicet Cunigunda, totiusque regni episcoporum ac optimatum conuentu ab Arnulfo, Halberstadensis ecclesie episcopo, dedicatum est hoc templum et altare supremum in honore sancte et indiuidue Trinitatis, et sancte Marie matris Domini, sanctique Iohannis Baptiste, et sancti Petri principis apostolorum,  sancti Stephani protomartyris, sancti Dionysii et sociorum eius, ac sancti Seruatii confessoris. In hoc uero continentur reliquie sancti confessoris Seruatii, sancti Anastasii, sancti uitalis, sancti Pantaleonis, sanctorum Aquile et Priscille, sancti Nicolai, digitus sancti Marci euangeliste, sancti Pancratii, Mauricii et sociorum eius, sancti Clementis, Cornelii et Cypriani, sancti Candidi, sancti Stephani pape et martyris, sancti uiti martyris, sancte Iuste uirginis, sancti ualentini, sancti Iohannis martyris, sancti Alexandri pape et martyris, et aliorum plurimorum  sanctorum. Altare in medio ecclesie dedicatum est a Gerone, archiepiscopo Magadeburgensi, in honore sancte et uictoriosissime crucis, et sanctorum martyrum Laurentii et Pergentini fratrum, sancti Laurentii et uincentii, sancti Blasii, sancti Christophori, sancti Erasmi martyris, sanctorum Cosme et Damiani, sancti Clementis, sancti Mauricii et sociorum eius. Et in hoc altari continetur lignum sancte crucis spinea corona. Et in hoc ipso continentur reliquie sanctorum martyrum Laurentini et Pergentini, sancti Mauritii sociorumque eius, sancti uitalis, sancti Georgii, sancti uincentii, sancti Blasii, sancti Fabiani et Sebastiani, sancti Christophori, sanctorum Cosme et Damiani, sancti Eustachii, sancti Quintini, sancti Libori confessoris.  Altare australe dedicatum est a Meinwerco Pathelburnensi episcopo in honore sancti Libori, omnium sanctorum et electorum Dei, uictoris, Candidi, Exuperii, aliorum sociorum, sancti Mauricii, sancti Hippoliti, sancti Pantaleonis, sancti Cyriaci, sancti Adriani, et aliorum plurimorum sanctorum. Altare aquilonare dedicatum est ab Eiluardo Misnensi episcopo in honore sancti Bartholomei apostoli et omnium apostolorum et euangelistarum et discipulorum Domini. Et in hoc ipso altari continentur reliquie sancti Petri principis apostolorum, sancti Pauli, sancti Andree, sancti Iacobi, sancti Thome, sancti Bartholomei, sancti Philippi, sancti Matthei, sanctorum Simonis et Iude, sancti Barnabe, sancti uiti, sancti Marci euangeliste. In occidentali parte altare  australe in honore sancti Remigii, sancti Cyriaci martyris et sociorum eius, sancti Sisti pape et martyris, sanctorum Ioannis et Pauli, sanctorum 4 Coronatorum, sancti Bonifacii et sociorum eius, sancti Kiliani sociorumque eius, sancti Donati martyris, sancti Wenceslaui martyris, sancti Anastasii pape, sancti Innocentii, sancti Magni martyris, sancti Lamberti martyris, sancti Magni confessoris, sancti Odalrici, sancti Sixti, sancti Arnulfi, sancti Meinulfi  , sancti Gundulfi  , sancti Liutgeri, sancti Wigberti martyris, sancti Maximini, sancti ualerii, sancti Eucarii, sancti Ludouici, sancti Paulini Treuerensis, sancti Paulini Nolane ciuitatis episcopi, qui pro filio uidue se tradidit seruituti,  sancti Ethelberti, sancti Martini confessoris, sancti Metroni, sancti Zenonis. In hoc ipso altari continentur reliquie sancti Donati martyris, sancti Quintini martyris, sancti Materniani confessoris, sancti Adulfi confessoris, sancti Germani confessoris, sanctarum uirginum de Colonia. In occidentali parte altare aquilonare in honore sanctarum uirginum, sancte Stephane, Laurentie, Iuste, Pusinne, sancte Cecilie, sancte Petronelle, sancte Gertrudis, sancte Walburge, sancte Agnetis, sancte Aghate, sancte Tecle, sancte Barbare, sancte Afre, sanctarum uirginum Coloniensium, sancte  Marie Magdalene, sancte Marie Zozime, sancte Felicitatis, septem filiorum eius, sancte Odilie, sancte Lucie, sancte Adeldride, sancte Margarethe, omnium sanctarum uirginum. Et in hoc ipso altari continentur reliquie sanctarum uirginum, sancte Laurentie, sancte Iuste, sancte Agathe, sancte Walburge, sancte Margarete, sancte Lucie, sancte Iuliane, sancte Columbane, sancte Cecilie, sancte Sophie, sancte Felicitatis, sancte Afre, sancte Praxedis, sancte Gertrudis. Hac denique regali aula pretiosis reliquiis uenerabiliter suffulta  , imperator Romanorum eximius, contectali sua imperatrice Cunigunda pignoreque regali, herili uidelicet domina Adelheida, que decus dignoscitur sanctimonialium, una cum sorore sua Sophia,  cunctisque regni optimatibus, cum communi consensu cleri ac populi astantibus, illud apostolicum inhianter desiderans promissum: Qui seminat in benedictione, in benedictionibus et metet, pluribus auri sericorumque donariis doteque hereditaria quam maxime hanc laudabilem basilicam honorifice ditauit. Deinde sacro dedicationis huiusce die octauo Meresburgensis ecclesie dedicationem---pro corruptibilibus incorruptibilia, pro temporalibus eterna, que oculus non uidit nec auris audiuit nec in corda ascenderant humana que Deus preparauit diligentibus se---uiscere tenus sitiendo, non impari tripudiauit gloria. Perfectis itaque consummatisque, ut prediximus, dedicationum gaudimoniis, imperator augustus locum quendam regni sepius supra memoratum,  Alstedi dictum, uia aggrediens accelerata, conductisque Germanie primis, prout censura exigerat imperialis, magnum ibidem peregit consilium. Rebus namque regalibus, prout sagacis sui ingenii industria docuerat, sapienter compositis, se suaque omnia auree Saxonum, saxea corda gerentium, fidei commendans, in quibus patres, sceptrigeri imperatores uidelicet, uincendo regnantes, regnando fructuose imperantes, firmissimam spei  infixerant anchoram; quosque regni columnam profitendo munimenque egregium congaudendo, paciferumque heroum germen inclitum, ueste togata, sed nunquam uel sero scissura continuo indutum gratulando, nil illis excepto Deo cognatoque bidiademate,  preferre studendo, paterno dilexerant affectu---quo facto, sic rei euentu exigente idque regni optimatibus inhianter poscentibus, Alpium deuia transuolandum proficisci inchoat. Quarum difficultate enisa, cunctas regionis illius prouincias uincendo, regnando, imperandoque transmeans, natale Domini more imperatorio horis Italicis gloriose potestatiueque perduxit.

1022. Post hec de loco in locum proficiscendo, urbis munitissime, Troie uidelicet, menibus, cuius indigenas prouincialium legatione ditione regie recognouerat rebelles, bellicosam inuexit aciem; quam etiam, licet obsidione longa suorumque  sudore plurimo, more auorum atauorumque regum namque uictoriosissime deuincens, incolasque huiuscemodi aut neci tradens aut captos colligari precipiens, quos antea animo contumaci sibi ingemuerat renitentes, suo postmodum dominio  , Deo cooperante, gaudebat subiugatos. Sed his prosperitatibus non elatus, uerum sapientia scientiaque Dei preditus, huiuscemodi uictoriam non sibi sed pietati diuine apostolicisque imputans meritis, Romane apicem sedis gaudendo supplicans, glorificando adorans, accelerat. Ibique aliquantulum moratus, regni illius optimatibus pace gratiaque sui redimitis, niuosa Alpium cacumina citato transgreditur cursu; tanta uidelicet mortalitate subsecuta, que uix aut nullatenus uocum nutibus, uel etiam  officiis stili ualeat enucleari. Quam imperator augustus celitus euadens adumbratus, sed raro milite comitatus, exceptis his quos sibi mater Europa occurrendo admiserat, Germanicas peruenit ad oras, magnumque mox synodale consilium, confluentibus undique diuersarum regionum episcopis aliisque populis quam plurimis, in partibus peregit occidentalibus. Hisque, prout res tempusque poscebant, peractis, Grona uocabulo dictum quendam peruentum est locum, quo regali in presentia inter geminos presules, Geronem uidelicet et Arnulfum, nefanda omnique pio execranda exoritur seditio; dico nefanda, quia periculosa, periculosa, quia non peritura  , sed, ut uereor, illos perditura; amborumque necem perdurabat, proh dolor! expectatum.  Dehinc Bernwardum  Hildeshemensem antistitem humanis diuulgatur excessisse rebus  . Erispa, beate memorie sanctimonialis femina, subtracta seculo, celi connumeratur palatio. Liudulfus prepositus corpore resolutus, letum Deo tradidit spiritum. Ricdagi marchionis preclara filia, Gerburg nomine dicta, studiis liberalibus a primeuo iuuentutis flore honestissima exercitatione irretita omnigenisque uirtutum gemmata insigniis, 3 Calend. Nouembris terre quod suum, Deo quod proprium, presentauit.

1023. Oda religiosissima domina, primogenita marchionis Theodorici, homine exuta redditur celo. Burgareda licet etate tenella, magistrorum tamen  diligentia optime sudata, tam morum probitate quam generis dignitate pollens, morte preuenitur immatura. Heinricus imperator augustus albas festaque paschalia, principibus turmatim undique confluentibus, Meresburge rite peragens, quod rarum uel penitus  uidetur inauditum, terna unius eiusdem templi dedicatione gratificatur. Gerburg, dum sancta  religio optime uiguit a prioribus canonice nutrita, sed iam emerita, rebus eximitur humanis,  Arnulfus Halberstadensis episcopus, sapientia diuina preditus, scientia humana facundus, cunctis perpetim seclis lugendus, celi collocatur palatio, postque huius dormitionem clerus totusque populus quendam Hermannum, natu nobilem sed morum artiumque probitate nobiliorem, seniorem suum, antistiti eligunt uicarium; maxime proceres, beato protomartyri Stephano habitu militari deseruientes, centies centuplicata pecuniarum prebentes munera, quo uelle suum, prefata uidelicet electio, eo firmius staret, hereditates proprias potestati regie subdere non differunt. Nam quo id ordine fieri nequiuerit nescientes, utrum id nostra prepedierint crimina, quibus sue cordi esset subesse parochie, an illum pietas diuina uirtutibus auctum perfectioremque  ad id opus aliis seruauerit temporibus, diuino relinquimus arbitrio. Fridericus regalis camerarius, herili procerum stemmate natus . . . . . imperiali nimium auctus affluentie nobilius conuersatus, prior primatibus familiaribus . . . . . eadem quam horis susceperat Italicis egrimonia depressus, onus limose molis dormiendo obiit. Cuius morte imperator non modice sauciatus, pauperum sustentando inopiam . . . . . regionis huiuscemodi cenobia pro adipiscenda anime ipsius salute maximis ditauit opulentiis. Ghero archiepiscopus, multis doloribus affectus, suos post se non sine . . . . .  relinquendo, seculo moriens sed Christo uiuens, obiit. Ailwardus episcopus, rebus . . . . .  uti parcumque sciens modum  seruare fruendo, non modicis a suis, ut decuit talem, deploratus gemitibus, inopinata preuenitur morte. Eodem anno Bernhardus Mekilinburgensis episcopus, et Eilhardus, Pragonensis episcopus, aliique antistites quam plurimi obierunt. Ergo extinctis tot tantisque sancte Ecclesie doctoribus, Heinricus imperator augustus, tanto comperto casu, non mediocriter sed anxie tristeque dolens, aliquantum temporis his regionibus mestus duxit. Interim dominice natiuitatis festa digna celebraturus reuerentia, regio comitatu, prout decuit, Bauanberg profectus, inibi turba desolata diuersis episcopis cateruatim illum conuenerat, unusquisque pastoris sui nece corde tenus sauciatus. Cuius prouidentie cura, imperiali potestate, committerentur regendi,  omnes trepida curarum ambage suspensi manebant. uerum imperator inito destinationis decreto cum his quos summos habuit in consiliis, induxit animum, Hunfrithum Geronis archiepiscopi uicarium constare. Eadem die Brandagus, uuldensi abbatia antea sublimatus, Arnulphi antistitis successor existens, sacri ordinis honore constat sublimatus. Huprecht, uir summe industrie, Ailwardi presulis in loco iura episcopatus obtinuit. Hiza sacerdotali  officio ordinatus, Eghardi Pragensis ecclesie episcopi uice successit, aliique quamplures ad eundem ordinati honorem, quibus sancta ecclesia mira firmitate manet subnixa; quos nominatim perstringere longum uidetur.

1024. Post hec imperator diuersis doloribus cruciatus, eodem loco crebra infirmitate diutinas protraxit moras, resumptisque demum post tante grauedinis molem animi uiribus, citato cursu, si id quod uoto tenuit effectu perfici possit, Parthenopolim ire instituit. Tandem post longam deliberationem, laboriosi itineris difficultate emensa, diem palmarum in loco Alstede dicto festiue peregit; die uero reconciliationis, exigente infirmitatis grauedine, remota a se que conuenerat turba, paucis secum  comitantibus, in Nuwanburg  cenam Domini nec non parasceuen egregie celebrauit. In sabbato ergo sancto, contracto senatus conuentu, contectali sua Cunigunda una comitante, Parthenopolim adeundo peruenit. In susceptione imperatoria qua auctoritate cuncta sunt rite disposita, ordinatim exponere, longa est series. uerum redeamus ad rem. Siquidem dominice resurrectionis gaudio celebri honore peracto, imperator augustus, ab eiusdem loci antistite auri sericorumque uarietate plurimum donatus, Haluerstadensem metropolim ire contendit. Ergo athlete  sancti Stephani regularis norme religiositate choros ducentes, ac pari concentu queque dulcisona canendo cesari augusto, regie aduentanti  aule quali quantoque occurrerint tripudio, insuper etiam preclari proceres militari iure protomartyri Stephano seruientes qua diligentia uictoriosissimo imperatori Heinrico omnigenarum affluentia diuitiarum assisterent ministrando; quamque in donariis auri gemmarumque mira haberetur species, que imperatoria dignitate ibidem constat donata, in humanis mentibus  nec excogitari, nec litteris ualet comprehendi. Quid plura? Remota morositate, Gosleri aggreditur, peractisque inibi decem diebus, quendam locum Grone dictum festiue approperat, ibique diuturna egrimonia per longa temporum fatigatur curricula. Tandemque amare mortis deebriatus poculo, quod summi Arcitenensis dono acceperat, homine deposito, celi intulit palatio.  Dehinc flebili querimonia, incredibili frequentia comitante, iuxta id quod ipse decreuerat, Bauenbergensi castello defertur, et qui uiuus sancte Ecclesie magnum extiterat solatium, perpetuo lugendus, ingenti honore, mixto etiam fletu ac merore, terre deponitur. Facto autem in breui totius senatus conuentu, Conradus, inclyta regum prosapia ortus, in regnum eligitur, atque a Moguntine ecclesie archiepiscopo Aribone unctus, coronatur. Paruo dierum interuallo etiam Gisila, diuinitus iam preelecta, iussu et aduocatione regis, ipso ibidem persistente,  Moguntiam conuenit, presenteque imperatrice Cunigunda omniaque ad hec pertinentia honeste, ut decuit, administrante, a prefato episcopo sub multo cleri senatusque conuentu honore regio benedicitur ac coronatur. Inde progressus rex, una comitante regina, Neomagum deueniunt, ibique aliquandiu demorati, postea occidentalia peragrantes loca, Frethennam preclaram subintrant; ubi imperiales filie ac sorores, Sophia uidelicet et Adelheida, lete occurrunt, letioresque, uti ius consanguineum exegerat, ambos suscipiunt. Inde Trutmoniam peruenientes, conuenientibus ibidem occidentalibus episcopis ac primoribus, aliquantum temporis peragunt. Inde Mindensem urbem, festum dominici natalis celebraturi, conueniunt.

 1025. Epiphaniam Domini apud Patharburnenses festiue ducunt; multa disposuit. Postposita ergo omni dilatione progressus, insigne decus  sanctimonialium, Quedelingnensi metropoli, celeriter properat. Inde digressus, Parthenopolitane urbis menibus purificationem sancte Marie summa perficiens diligentia, Mersburgum letus aggreditur. Inde per urbes et loca prouinciarum profectus diuersarum, regiones nationum sue ditionis imperando subiugauerat. Ros admiranda nostrisque temporibus uehementer stupenda 2 Non. Februarii contigit; siquidem sol aureis inuectus quadrigis, dum mediam poli arcem mira sui splendoris claritate perfunderet, subito sub terna figura uisus est fulsisse; quod  mirabile prodigium rei euentu postea constat probatum. Rex dominice resurrectionis festa in ciuitate Augusta paschali gaudio solenniter erat celebraturus. Eodem anno fames preualuit, et multa loca incendio perierunt. Bolizlawo dux Polonie, obitu Heinrici imperatoris augusti comperto, elatus animo uiscere tenus superbie ueneno perfunditur, adeo ut uncto etiam sibi imponi coronam temere sit usurpatus. Quam animi sui presumptionis audaciam diuina mox subsecuta est ultio. In breui namque tristem mortis sententiam compulsus subit. Post hunc filius eius Misuka, natu maior, haut dissimili superbia tumens, uirus arrogantie longe lateque diffundit. Rex uero, dispositis apud Saxoniam rei publice necessariis, Franciam ingressus,  apud Augustam more regio pascha celebrauit, atque non multo post pro adipiscendo honore imperiali ac Romanorum regno Italiam iturus, Triburiam deuenit; ibique sub multo populi conuentu, ordinatis sapientissime rebus, iter destinatum, una comitante regina, aggreditur; filiamque unicam unice dilectam, dilecte ac adoptiue sibimet sorori, Adelheide uidelicet abbatisse, nutriendam transmittunt. Mox quoque probato domne Beatricis aduentu, prefata imperialis abbatissa Trobiki  cum suis occurrens, leta Quidelingaburgensem metropolim secum  duxit. Quo uero honore, ut regiam decuit prolem, quoue caritatis affectu, quaue diligentia ab ipsa, ac sanctimonialibus in loco prememorato consistentibus, omnibusque sibi subditis, suscipiatur ac postmodum  nutriatur, uel qua morum, uerborum actuum; que indole per singula etatis incrementa profecerit, scire aut facundia in dicendo nulla suppetit. Qua namque laude proferam, quod inter prima . . . . .


 



[ANNALES WEISSEMBURGENSES.]

974. Domnus Otto iunior imperator perrexit ad castellum quod dicitur Bossuth  , et concremauit illud, atque custodes apprehendit secumque adduxit.

975. Domnus Otto imperator habuit magnum conuentum in Welmare. Eodem anno imperator Beheimos uastauit et concremauit, et reuertendo uenit in Herisfelt.

976.

977. Domnus Otto imperator cum magno exercitu perrexit ad Beheim, et maximam partem terre illius concremauit.

978.

 979.

980. Domnus Otto imperator perrexit ad Italiam.

981. Adelbertus archiepiscopus Magadaburgensis et abba Wicenburgensis obiit, cui Sandraldus successit.

982. Destructus est episcopatus in Mersiburg; et mire magnitudinis edificium cecidit in Magadeburg.

983. Branthoh abbas Fuldensis constituitur; et pie memorie Otto imperator secundus obiit  .

984. Domnus Otto puer iterum rex constitutus est, qui domnum Bernharium abbatem fecit fratrum Hersfeldensium.

 985. Otto dux, filius Cuonradi ducis, istud cenobium, id est Wicenburg, ui inuasit, loca distribuit.

986. Baldericus episcopus obiit Ruoppertus episcopus ordinatur.

989. Gisilharius abbas obiit, cui Gerricus successit.

993. Synodus Aquis facta per Dominicum, Romane ecclesie episcopum  .

1000. Adelgeid imperatrix obiit.

1001. Gerricus abbaciam reddidit, et Sigebodonem elegit.

1002. Otto tertius imperator obiit, cui Heinricus successit. Sigebodo abbas obiit, cui Luithardus successit.

1004. Waltherus episcopus ordinatur. Monasterium  istud combustum est.

1007. Gerricus pius abbas obiit.

1009. Brun episcopus martyrio coronatur.

1014. Heinricus Rome appellatus est cesar.

1024. Cuonradus secundus rex efficitur. 6 Idus Sept

1025. Heinricus imperator obiit, cui Cuonradus successit.

1026. Domnus Brunicho presbyter et monachus obiit.

1033. Dedicatum est oratorium sancti Petri in Wizenburg a Reginboldo, Spirensi episcopo, et eclipsis facta est in natiuitate apostolorum.

1038. Dissentio facta est de aduentu Domini per Willihelmum, Argentinensium episcopum.

 1039. Cuonradus imperator obiit, cui Heinricus filius successit.

1042. Ungarii regem suum expulerunt.

1043. Gisila imperatrix obiit. Folmarus abbas obiit, cui Arnoldus successit. Heinricus rex Agnetem duxit reginam.

1044. Rex Heinricus cum exercitu Ungarios inuasit et prelium committens deuicit, regemque eis restituit. In ipso bello fuit ipse, et Gebehardus Radixponensis episcopus, et Brun Wirzeburgensis episcopus, et ceteri multi.

1045. Brun episcopus obiit  .

1047. Heinricus rex conuentum magnum Rome habuit, ibique deiectus papa, et Swidegerus Babenbergensis  episcopus in sede apostolica collocatur, a quo rex ipse augustus, Agnes quoque imperatrix sunt appellati.

 1048. Swidegerus papa obiit; cui Puppo episcopus Brissanus successit.

1050. Domnus Brun Tullensis episcopus in sedem apostolicam eleuatur.

1052. Magna sinodus congregata est in Mogontia, cui Leo papa et Heinricus imperator presidebant.

1053. Domnus Brun, qui et Leo papa, cum magna manu Francorum atque Latinorum pugnauit contra Nortmannos; set heu pro dolor! pene sui omnes deciderunt pugnando, et ipse uix urbium monitione  saluatus.

1054. Domnus Leo papa nonus obiit in Christo. Sigebodo Spirensis episcopus obiit.

1055. Coniuratio Welphi ducis Karendinorum  contra imperatorem.

1056. Domnus papa Gebehardus, qui et uictor, Goslaria uenit, ibique Heinricus Romanorum imperator augustus tertius obiit; cui Heinricus filius eius successit.

1058. Heinricus comes Palatinus, mentis insania captus, tonsuram et monachicum habitum accepit, ac monasterium Gorzie sub specie religionis intrauit; sed eum quem ingressum uite posuit pedem retraxit, seseque in eum quem despexit mundum male sanus iniecit, insuper et domnam Mathildam, Gozelini ducis filiam, que sibi in matrimonio iuncta fuit, heu infelix parracida peremit. Eodem anno Liutboldus archiepiscopus obiit.

1059. Heinricus comes iterum penitentia ductus  monasterium ingressus est.

1060. Cuonradus episcopus Spirensis obiit, cui Einhardus successit.

1061. Cuono dux Karendinorum obiit. Agnes uelamen testimonii accepit.

1062. Anno Coloniensis episcopus regem Heinricum matri subripuit, seseque illi magistrum prefecit. Eodem quoque anno Romam directi sunt pape duo, Parmensis epicopus et Lucensis, inter quos usque ad sanguinis effusionem certatum est.

1065. Heinricus quartus in tertia feria pasche gradium cinxit Wormacie, Heberhardo archiepiscopo Treuerensi benedicente.

1066. Cometa aparuit. Adalbertus Bremensis  episcopus, homo nequam, consiliarius Heinrici regis, inter mala que operatus est plura, abbatias, preposituras et omne quod de sanctorum domibus  abradere potuit, sue nequitie fautoribus per manus regis tradi fecit, insuper duas abbacias Corbeiam et Laurissam sibi uendicauit. Milites autem Laurissamensis abbatis illud egre ferentes  , ad resistendum edificabant munitiones, ponentes in illis custodias. Similiter episcopus Mogontie Sigifridus, ceterique episcopi, duces et principes, omnesque sectatores iusticie conspirantes apud Triburiam, hortati sunt regem ut quecumque consilio episcopi acta fuissent irrita faceret, et ab eo cessaret; quod episcopum non latuit; nam nocte nemine persequente aufugit. Sic per gratiam Dei sacer ille locus sancti Nazarii cum ceteris locis eque legis saluatus est. Eodem anno Heinricus rex Bertam reginam duxit, Ottonis marchionis filiam. Pie recordationis  Eberhardus Treuerensis archiepiscopus obiit; in cuius locum cum electus esset Cuono, Colonie prepositus, populi Treuerorum indignantes noluerunt eum suscipere, sed magna manu armatorum collecta nocte eum aggressi, omnes sibi resistentes percusserunt, ipsum domnum et regis missum, Spirensem episcopum Enhardum, omnesque optimos et res eorum secum duxerunt, et non post longe Spirensem episcopum et suos libertati dantes, prefatum seniorem Cuononem miserabili tormento heu infelices percusserunt. Comes Willihelmus, qui et Basthart, Anglossaxones et regem illorum occidit, regnumque obtinuit.

1067. Ad sepulchrum Cuononis martyris plura  Deus misericordie sue sygna cepit operari. Heinhardus Spirensis episcopus obiit, cui Heinricus successit. Godefridus Loutariorum dux periclitantem Romam et hostium incursus timentem defendere mittitur.

1068. Aque inundauerunt. Magna et ante inaudita sterilitas uini et pomi facta est.

1069. Hyemps magna et aspera, et rex Heinricus barbaros trans Alpiam flumen constitutos cum exercitu inuasit, populum multum occidit, ciuitates destruxit, fana cum simulachris succendit, captiuitatem magnam cum uictoria reportauit. Eodem anno Dedi, marchio Saxonicus, leuauit manum contra regem, et nichil preualuit. Adalheid coniux Ruodolfi ducis, quod castitatem non seruauerit falso accusata,  et marito et honore priuata est.

1070. Godefridus Luothariorum dux, uir mire audacie, in natali Domini obiit. Item dominus  Deus dilecti sui Sebaldi merita per uirtutum opera mundo reuelauit.

1071. Ruodolfus Sueuorum dux coniugem suam, quam per malam famam abiecit, coram Alexandro papa expurgatam iterum recepit. Monachi et familia Stabulensis cenobii patroni sui sancti Remacli auxilio de magnis periculis liberati sunt. Magna sinodus habita est in Mogontia, cui Heinricus rex et archiepiscopus, legati uero domni apostolici, et diuersarum prouinciarum episcopi et abbates presidebant. Ibi Karlus episcopus Constantinensis ecclesie, nondum tamen ordinatus, quod non per ostium set per symoniacam heresim, id est pecuniam, in ouile intrauerit, accusatus et conuictus, ab episcopatu eiicitur. Otto Baiuuariorum dux, quasi coniurasset  in regem Heinricum, hostis iudicatus est, et honor eius ad alios translatus.

1072. Sigifridus Mogontie archiepiscopus, ductus spriritu, Cluniense cenobium ingressus est; qui, reductus a ciuibus, in uoto non permansit.

1073. Heinricus rex cum in multis offendisset principes regni eius, oderant eum, quin immo tota Saxonia quasi uir unus recessit ab eo et rebellauit.

1074. Heinricus rex coangustatus nimis, orauit Dominum intente, promisitque penitentiam, et regnum eius confirmatum est. Eodem anno dissipata sunt castella que rex fecit in offendiculum Saxonie. Ipse est rex Heinricus, qui excluso episcopo sedem sibi fecit Wormacie.

1075. Heinricus rex uniuersam regni sui contraxit  militiam, ingentem scilicet exercitum, et iuxta Unstrot fluuium bellum intulit Saxonibus; ibi multis milibus utrimque interemptis, rex tandem uictor effectus est. Herimannus Babenbergensis episcopus, uir mendax et auaricie deditus, postquam sedit annos 10, sub Gregorio papa digna damnacione depositus est. Iterum rex Heinricus cum armato milite Saxoniam ingressus, Saxones quoque pacem petentes suscepit, set seuicia magis quam gratia insecutus est uniuersos.

1076, 1077, 1078, 1079, 1080, 1081, 1082, 1083, 1084, 1085, 1086.

1087. Bertha imperatrix obiit. Counradus factus est rex 3. Kal. Iunii Aquisgrani.

1088. 1089.---1146.


 Manu seculi XII tandem subiecta est ultima nota:

1147. Rex Cunradus crucem suscepit ad expedicionem Iherosolimorum.



[LAMBERTI ANNALES.]


974. Heinricus, dux Baioariorum, et Abraham episcopus cum Bolisclaione et Misichone inierunt contra imperatorem prauum consilium. At imperator tali nefando comperto consilio, congregauit omnes principes suos, et quid inde faceret, consilium petiit. Qui dederunt ei consilium ut mitteret ad ducem Heinricum et Bopponem episcopum  et Gebehardum comitem, eosque ad placitum inuitaret per edictum. Qui sine dilatione, Deo donante, dedit se in potestatem imperatoris. Eodem quoque anno perrexit imperator contra Haraldum in Scleoswig.

975. Otto imperator habuit magnum conuentum in Wehmare  . Eodem anno imperator Beheimos uastauit et concremauit  .

976. Otto imperator perrexit ad Baioariam, atque Heinricum ducem expulit, Ottonique duci Baioariam commendauit.

977. Imperator cum magno exercitu perrexit ad Beheimos, et maximam partem terre illius incendio concremauit. Ipse quoque Heinricus cum altero Heinrico inuaserant Bazowam  . Quod imperator ut audiuit, festinato exercitum illo mouit, urbemque obsedit, et Heinricum ducem ad suam graciam recepit, atque in Franciam perrexit.

978. Ad imperatorem Ottonem uenit in pascha  Bolislawo; qui honorifice susceptus magnisque muneribus  ab imperatore  oneratus, rediit domum. Aderat et Heinricus cum altero Heinrico, qui comprehensi in exilium missi sunt. Eodem anno Liutheri rex cum electo numero militum repente inuasit Aquisgrani palatium, seditque ibi tribus diebus. At Otto imperator festinato cum exercitu insecutus est Liutharium usque in Sigonem  fluuium et usque ad sancti Dionisii cenobium; eumque non adprehendit, quia fugiendo euasit.

979. Gero comes a Waldone quodam accusatus, dum eum in singulari certamine occidisset, ipse tamen ab imperatore decollatus est.

980. Otto imperator perrexit in Italiam, et Gozbertus abbas ecclesiam construxit in Ordorf.

981. Adelbertus Magadaburgensis archiepiscopus obiit, cui Hisillarius successit. Imperator natalem Domini Rome celebrauit.

982. Destructus est episcopatus in Mersiburg; mireque magnitudinis edificium cecidit in Magadaburg. Eodem anno Otto imperator ualde periculosum habuit prelium cum Sarracenis in Calabria, in  quo prelio occisus est Heinricus, Augustensis ecclesie episcopus, cum aliis plurimis episcopis. In quo etiam prelio Idus Iulii occisi sunt milites fortissimi, id est Udo, Gebehardus, Guntherus, Bertholdus, cum aliis multis, et Otto dux atque Wernher abbas Fuldensis. Ipse imperator uita comite  uix euasit.

983. Otto secundus imperator Romam post male gestas res regressus [6 Idus Decembris cod. 3] obiit, ibidemque sepultus est. Heinricus dux Baioarie regnum inuasit; sed a principibus est reprobatus.

984. Filius imperatoris, tertius Otto, Patri successit in regnum, unctus in regem Aquisgrani a Iohanne Rauennati episcopo.

 985. Gozberdus [Hirsfeldensem 5. 6.] abbatiam reddidit, cui Bernharius successit.

986. Otto rex puer Bohemios uastauit, set Misichonem cum muneribus obuiam suscepit.

 987. Iterum rex Bohemiam intrauit, et eam ad deditionem cegit.

988. Aestatis feruor nimius. Rupertus  archiepiscopus Mogontiacensis obiit; cui Willigisus successit.

989. Theophanu imperatrix Romam perrexit, omnemque illam regionem regi subdidit?

990.

991. Theophanu imperatrix obiit. Ignis de Reno ascendit, et uillas proximas absumpsit. Gotehardus monachus factus est.

 992. Otto rex Brandeburg obsedit. Gerdah Hildesheimensis episcopus obiit  ; domnus Bernwardus regius cancellarius, in diuinis et humanis rebus sollertissimus, successit, 18  Kalend. Februar. ordinatus  .

993.

 994. Wolfgangus Ratisponensis episcopus  obiit, cui Gebehardus successit. Filii Henrici comitis, Henricus, Uoto, Sigifridus, contra piratas pugnant; quorum unus occisus, duo sunt capti

995. Maiolus abbas obiit.

996. Otto rex contra Crescentium Romam uenit, ubi et Brunonem in sede apostolica constituit, a quo et ipse imperator factus est. Gotehardus abbas factus est in Altaha  .

997. Iohannes, Placentinus episcopus, sedem apostolicam inuasit consilio Crescentii. Adalbertus episcopus martirizatur.

998. Crescentius ab imperatore decollatus, cum duodecim suis ante Urbem suspenditur. Ioannes pseudopapa cecatur.

999. Bruno papa, qui et Gregorius, obiit; cui  Gerbertus, qui et Siluester, successit. Adelhelt imperatrix obiit  .

1000. Imperator ossa Karoli Magni Aquisgrani, a pluribus eo usque ignorata, inuenit. Gaudentius, frater Adalbeti martiris, in Praga archiepiscopus constituitur.

1001. Imperator natalem Domini Rome celebrauit.

1002. Otto III. imperator obiit; cui Heinricus Baioarius successit. Eggihardus marchio, regni usurpator, Poledi occisus est.

1003. Plerique principes a rege deficiunt; sed post modicum correcti, in gratiam recipiuntur.

1004. Miserandum Papie incendium. Brun, frater regis, qui electioni eius aliquamdiu restiterat, in gratiam eius rediit.

 1005. Bernharius abbas Herueldensis obiit, cui Gotehardus successit.

1006. Guntherus, nobilis uir de Thuringia, monachus factus est Herueldie; sed postea ad Altaha transiuit, consilio Gotehardi abbatis. Fames ualida.

1007

1008. Nothger Leodiensis episcopus obiit; cui Baldaricus successit. Guntherus monachus heremum petiuit.

1009. Ecclesia maior Mogontie, quam Willigisus construxerat, incensa est ipso die consecrationis sue.

1010. Ansfridus Traiectensis episcopus obiit; cui Adelboldus successit.

1011. Willigisus Mogontie archiepiscopus obiit; cui Erkenbaldus [Fuldensis abbas 4. 5. 6.] successit. Abbatiam Brantho suscepit.

1012. Ecclesia maior in Babenberg ab Eberhardo, primo eiusdem sedis episcopo, consecrata est. Gotehardus abbatiam Herueldensem reliquit; cui Arnoldus successit.

 1013.

1014. Heinricus rex cum Cunigunda regina imperiale nomen suscepit.

1015. Imperator ad Polenos  cum exercitu abiit.

1016. Grando magna fuit, et multi fulmine exusti sunt.

1017. Megingoz Treuerorum episcopus obiit; cui Boppo successit. Imperator contra Polenos  iterum exercitum duxit.

1018.

 1019. Imperator papam Babenberg suscepit hospitio.

1020. Heribertus Coloniensis archiepiscopus obiit, cui Pilegrinus successit. Erkenbaldus Mogontie  archiepiscopus obiit; cui Aribo successit.

1021. Ingens terre motus factus est in Baioaria.

1022.  Domnus Bernwardus Hildenesheimensis episcopus obiit [12. Kal. Decembris 4. 5.]; cui  Gothehardus Altaha abbas successit [4. Non. Decembris ordinatus 4. 6.]

1023. Gero episcopus Madagaburgensis obiit; cui Hunfridus successit. Brantho abbas  Fuldensis,  episcopus factus est Halberstatensis; Richardus  factus est abbas Fuldensis.

1024. Heinricus secundus rex imperator obiit; cui successit Cuonradus.

1025.

1026.

1027. Cuonradus rex imperator factus est in pascha. Geuehardus, frater imperatoris, coactus est ex laico clericus fieri

1028. Heinricus, imperatoris filius, rex factus est Aquisgrani per Pilegrinum Coloniensem archiepiscopum.

 1029. Bruno Augustensis episcopus obiit, cui Eppo successit. Wernherus Argentine episcopus obiit, cui Willihelmus successit.

1030. Cuonradus imperator Ungariam cum exercitu intrauit.

1031. Arnoldus abbatiam Herueldensem perdidit: cui Bardo successit. Sed is post dimidium annum Ariboni, Mogontino archiepiscopo, defuncto successit; Rudolfus uero abbatiam  iterum suscepit.

 1032. Arnoldus, amissa abbatia Herueldensi, obiit in Gellingin  .

1033. Cunigund imperatrix obiit. Imperator exercitum duxit in Burgundiam contra Uodonem.

1034. Albuwinus, prepositus Herueldensis, abbas factus in Niunburg  .

 1035. Rodulfus, abbas Herueldensis, ordinatur episcopus Podelbrunnon - cui Meginherus, uir uenerabilis, successit.

1036. Piligrinus Coloniensis archiepiscopus obiit; cui Herimannus successit. [Eodem anno edificatum est monasterium Scothorum in Erfordia per domnum Waltherum de Glisberg; ibidem sepultus. 4. 5.]

 1037. Incensum est monasterium Herueldense. Gozelo dux Odonem comitem occidit, et cum eo ad sex milia  homines.

 1038. Gotehardus Hildenesheimensis episcopus obiit; cui Diotmarus successit.

1039. Cuonradus imperator obiit Traiecti  feria secunda in pentecoste; cui Heinricus tertius, filius eius, successit. Richardus abbas Fuldensis obiit, cui Sigewart successit. Regenbolt Spirensis episcopus obiit; cui Sibicho successit.



[ANNALES HILDESHEIMENSES.]


974. Heinricus dux Baiowariorum est captus, et ad Engilenheim missus.

975. Hibernus fuit longus, durus, et siccus, et Id. Mai. magna nix cecidit; ac in eodem anno Ruodbertus archiepiscopus obiit, cui Willigisus successit.

976. Heinricus dux Baiowariorum, sua potestate depositus, et excommunicatus, degit cum Sclauis.

977. Idem Heinricus cum consilio minoris Heinrici Patauiam ciuitatem inuasit, ibique ab imperatore obsessus, et coactus sese subdidit imperatori.

978. Heinricus quondam dux cum Heinrico minore  et Ekbertus comes iussu imperatoris comprehensi sunt et exilio deputati. Eodem anno imperator cum magno exercitu Galliam inuasit ac deuastauit.

979. Infidelitas Geronis comitis per Waldonem publicata est; unde et ipsi extra ciuitatem Magadaburg in campo iuxta Albiam dimicantes, ab inuicem interfecti sunt; et ad ultimum infidelitatis reus Gero comes decollatus est.

980. Lotharius rex cum magnis muneribus ad imperatorem ueniens, sese cum filio suo subiicit uoluntati imperatoris; et eodem anno firmata pace imperator Italiam penetrauit.

981. Imperator pascha celebrauit Rome.

982. Otto imperator pugnauit periculosissime contra Sarracenos in Calabrorum partibus, ibique non pauci de optimatibus occubuerunt. Et in ipso anno Otto, dux Baiowariorum, obiit.

983. Imperator uerone placitum habuit, ibique Heinricus minor de exilio ductus, dux Baiowariorum constitutus est. Et eodem anno Sclaui rebelles effecti sunt. Ac non longe post 8. Id. Decembris Otto benignissimus imperator obiit, filio et equiuoco eius regna relinquens.

984. Filiolus imperatoris, tercius uidelicet Otto, per unctionem Iohannis, Rauennatis archiepiscopi, Aquisgrani in die natalis Domini unctus est in regem. Sed postea, comperta nece imperatoris, Heinricus quondam dux de exilio regressus, cum sibi fauentibus Agrippinam ciuitatem intrauit, ac regem retinuit; regnumque eius inuadendo plurimos sibi de Saxonibus associauit, qui eum in proximo pascha Quidelingaburg ad regem elegerunt. Unde quidam de optimatibus huic electioni non consentientes, sed regis uicem magis dolentes, e contra haut modicum decertauerunt, et regem in regnum suum restituerunt, et Heinricum ducem Baiowariorem denuo effecerunt. Et eodem anno laudande memorie Otwinus  pius presul uitam finiuit.

 985. Osdagus, uir summe caritatis ac castitatis, in sancta religione probatus, cum magno consensu cleri ac plebis ad pontificalem honorem promotus est. Et eodem anno Saxones Sclauiam inuaserunt, quibus ad supplementum Misaco cum magno exercitu uenit; qui totam terram illam incendiis et cedibus multis deuastauerunt.

986. Otto rex adhuc puerulus cum magno exercitu Saxonum uenit in Sclauiam, ibique uenit ad eum Misaco cum multitudine nimia, obtulitque ei unum camelum et alia xenia multa, et se ipsum etiam subdidit potestati illius. Qui simul pergentes, deuastauerunt totam terram illam incendiis et depopulationibus multis.

 987. Iterum Saxones Sclauiam uastant, unde illi compulsi, regis ditioni se subdunt, et castella iuxta Albiam restaurantur. Aque quoque exundabant; nichilominus et uentus plura edificia strauit.

988. Aestatis feruor nimius ac repentinus Id. Iulii usque Id. Augusti immanissime exardescens, fruges absumpsit. Rex in Engilenheim Pascha celebrauit.

989. Theophanu imperatrix, mater regis, Romam perrexit, ibique natalem Domini celebrauit, et omnem regionem regi subdidit. Et eodem anno Osdagus episcopus obiit.

990. Gerdagus ordinatur episcopus 14 Kal. Februar. Hoc anno Saxones Abotritos bis grandi irruptione uastabant. Multi quoque illorum et penitus nominatissimi interempti sunt, alii in flumine necati. Saxones Dei gratia cum pace et uictoria redierunt. Misacho et Bolizlawo, duces Sclauorum, grauibus inimicitiis inter se conflixerant. Et eodem anno eclypsis solis fiebat, quo non modica subsequebatur mortalitas hominum atque iumentorum 12 Kalend. Nouembris.

991. Theophanu imperatrix obiit. Ignisque de Hreno ascendens uillas prope positas combussit. Pirate etiam Stauerun  depredando uastauerunt, aliaque in litore loca perdiderunt. Otto rex cum magno exercitu Saxonum ac supplemento Misacon Brennanburg obsedit et uicit. Illo autem inde digrediente, Saxonicus quidam Kizo eandem urbem Liutizorum auxilio audacter satis contra regis imperium inuasit, atque predictorum Sclauorum pertinatia aduersum ius fasque omne iniuste ditioni sue subegit; crebras latrociniarum irruptiones in Saxoniam iuxta Albiam flumen molitus est, a quibus Dei gratia non uictor, sed ueluti fugitiuus predo, latitando aufugit

 992. Otto rex cum ualida suorum manu iterum Brennanburg adiit, uenitque ad eum Heinricus dux Baiariorum, et Bolizlao Bemanorum princeps, cum ingenti multitudine in auxilium regi. Bolizlao uero, Misachonis filius, per seipsum ad dominum regem uenire nequaquam ualens---imminebat quippe illi grande contra Ruscianos bellum---suos sibi  satis fideliter milites in ministerium regis direxerat. uerum dominus rex, bonis Sclauorum promissionibus confidens, suisque principibus resistere nolens, pacem illis iterum concessit, et inde in patriam remeauit. Sed illi more solito mentiti sunt per omnia. Eodem anno Gerdagus episcopus Rome limina sancti Petri orationis causa adiit; indeque reuertens Cumis obiit 7 Id. Decembris. Qui sedit in episcopatu annos duos, menses 2, dies 14. Misaco  obiit, successitque ei filius illius Bolizlauo.

993. Bernwardus, regius capellanus, sancte Hildineshemensi ecclesie ordinatur episcopus 18. Kal. Febr. Kizo, qui antea rebellis extiterat et refuga, fidem Sclauis iampridem promissam euacuans, seipsum cum suis et cum predicta urbe Brennanburg regis ditioni subdidit. Rex uero sanctum diem pasche in Engilenheim  celebrauit. Et inde a natiuitate sancti Iohannis baptiste usque in 5. Id. Nouembris pene per omnem estatem et autumnum siccitas nimia et feruor inmanis fuit; ita ut innumerabiles fruges non peruenirent ad temporaneam maturitatem propter solis ardorem; quo non modicum subsequebatur frigus, et magna nix cecidit, magnaque pestis simul et mortalitas hominum atque iumentorum euenit. Et eo anno Saxones tribus uicibus expeditionem parauerunt in Sclauos, et nichil profecerunt; e contra Sclaui crebris  latrociniis Saxoniam fatigabant.

 994. Filii Henrici comitis, Henricus, Udo, Sigiffridus contra pyratas iussu imperatoris dimicantes. Ex quibus [unus  occisus, duo sunt capti.] Ilseneburg  castrum fit habitacio monachorum  .

995. Rex Abodritos uastauit, urbes et oppida disiecit; occurritque in auxilium Bolizlau filius Misaco cum magno exercitu, nec non Bemani cum filio alterius Bolizlau uenerunt. Recepitque se rex in Saxoniam cum exercitu incolumi. Baldricus Traiectensis episcopus obiit, successitque Ansfridus laicus et comes bone fame uiteque honeste, ut de eo, apud quos uixerat, testati sunt. Iohannes quoque Placentinus et Bernwardus Wirciburgensis episcopi, Constantinopolim  ex latere regis, ut sponsam illi inde peterent, directi sunt. Legati etiam apostolice sedis cum unanimitate Romanorum atque Langobardorum regem Romam inuitant. Heinricus potentissimus dux Baioariorum, cum germanam suam dominam Gerbirgam diuturno languore probatam uisitaret Gandeshem, 5 Kal. Septembris cum magno dolore omnium obiit. Sclaui frequenti irruptione Saxoniam uastant. Bernwardus quoque Wirciburgensis episcopus, morbo graui affectus, inter maris pericula obiit.

996. Indict. 9. Iohannes papa obiit. Unde imperator, in Italia iam positus, rumore incitatus, premissis quibus  principibus publico consensu et electione fecit in apostolicam sedem ordinari suum nepotem dominum Brunonem, Ottonis filium qui marcham ueronensem seruabat, imposito nomine Gregorii; a quo et ipse proximo sollemni pentecostes imperator et patricius consecratur. Habitoque cum Romanis placito, quendam Crescentium, quia priorem papam iniuriis sepe lacerauit, exilio statuit deportari. Sed ad preces noui apostolici imperator omnia remisit. Sed non multo post imperatore Urbe excedente, idem Crescentius dominum apostolicum, nudum omnium rerum, Urbe expulit. Imperator in Francia hiemauit. Sacellum sancte Crucis  dedicatur.

997. Papa Ticini, adunato complurium episcoporum concilio, prefatum Crescentium anathemate perculit. Interea Iohannes Placentinus episcopus Constantinopoli remeans, Romam intromissus, apostolicam sedem factione Crescentii inuaderat. Unde ab uniuersis episcopis Italie, Germanie, Francie et Gallie excommunicatur. Imperator quoque, ut Romanorum sentinam purgaret, Italiam perrexit, summa rerum domine Mathilde amite sue, Quidilingaburgensi abbatisse, delegata; in qua ultra sexum mira prudentia enituit.

998. Predictus inuasor Iohannes ab imperatore, cecatus et naribus truncatus, deponitur, et Crescentius decollatus cum 12 suis ante Urbem suspenditur. Eodem anno quedam mulier in Baioaria  in uno partu quinque filios enixa est.

999.  Mathilda abbatissa, soror imperatoris  Ottonis secundi, obiit. Gregorius papa obiit; cui Gerbertus, idem et Siluester, successit. Aedelheid quoque imperatrix obiuit  .

Tertio Ottone imperante millesimus annus supercrescens statuit computationis numerum, secundum illud quod legitur scriptum: Millesimus exsuperat et transcendit omnia annus. Imperator Otto tertius causa orationis ad sanctum Adalberdum episcopum et martirem quadragesime tempore Sclauiam intrauit. Ibique coadunata sinodo episcopia septem disposuit, et Gaudentium, fratrem beati Adalberti, in principali urbe Sclauorum Praga ordinari fecit archiepiscopum, licentia Romani pontificis, causa petitionis Bolizlauonis Bemiorum ducis, ob amorem pocius et honorem sui uenerandi fratris, digni pontificis et martyris. Inde reueniens, palmarum sollemnitatem Parthenopoli festiue peregit. Paschalia uero tempora uotiue Quidilingaburh celebrauit. Pentecostes autem celebritatem digna deuocione Aquisgrani feriauit. Quo tunc ammirationis causa magni imperatoris Karoli ossa contra diuine religionis ecclesiastica effodere precepit, qua tunc in abdito sepulture mirificas rerum uarietates inuenit. Sed de hoc, ut postea claruit, ulcionem eterni uindicis incurrit. Nam predictus ei imperator post tante commissionis facinus comparuit, et ei predixit  .

1001. Ind. 14.  Imperator natalem Christi Rome celebrauit, et illo Bernwardus episcopus in epiphaniis super multis infestacionibus archiepiscopi Willigisi, et maxime de sinodo, quam in sua id est Gandeshemensi, ecclesia cum extraneis episcopis habuit, conquestus aduenit: totamque eiusdem metropolitani illicitam usurpationem in presentia Gerberti  pape et imperatoris tertii Ottonis sinodali auctoritate prorsus adnullauit. Gerberhga Gandesmensis abbatissa Idus Nouembris obiit.

Ottone  III imperante, ind. 15. 1002. Imperator Otto natalem  Tudertine cum domno apostolico celebrauit; inde Romam tendens, Salernum oppidum adiit; sed febre et Italico morbo grauiter correptus, cum generali omnium contristatione 10 Kal. Februarii, proh dolor! ex hac uita morte inmatura discessit. Cui Heinricus dux Noricorum, uir in omni ecclesiastica perfeccione precipuus, Willigiso Mogontiacensi archiepiscopo  ordinante, successit. Eodem uero anno nouus rex Heinricus sancti Laurentii natalem Parderbrunne  celebrauit. Et ibi domna Gunigund regalem benediccionem et corone imposicionem a predicto metropolitano suscepit. Sed et Sophia ad Gandeshemense regimen electa, optentu principum domni Bernwardi licenciam a palligero  benedicendi ibidem optinuit.

Anno 2. regnante Henricho, ind. I. 1003. rex natalem Domini Frankanaworde, pascha autem Quidelingaburh celebrauit. Herimannus Alemanorum dux regis eleccioni aliquandiu resistens, regie se potestati subdidit, et interuentu regine et principum in suo honore permansit. Heinricus Berhthaldi comitis filius, et Bruno frater regis, et ambo Bolizlauones, Polianicus uidelicet ac Bemicus, a rege infideliter maiestatis rei deficiunt. Sed Heinricus ad regem ueniens et refugiens, in Giuekanstin  custodie mancipatur. Stephanus rex Ungaricus super auunculum suum regem lulum cum exercitu uenit; quem cum conprehendisset cum uxore et filiis duobus, regnum eius ui ad christianitatem compunt. Sacellum sancti Martini  dedicatur.

Anno 3. ind. 2. 1004. rex natiuitatem Domin. Palidi mansit; illo ad eum episcopus ueronensis ac alii quidam primores Italici regni uenerunt cum regiis muneribus. Et Bruno frater regis, optentu domne Gisle matris, eius acquisiuit gratiam. Incendium miserabile ciuitatis Papie.

 Anno eiusdem 4. rege gloriosissimo, ind. 3. 1005. rex natalem Domini Thornburh feriauit, et in partibus Saxonie usque ad tempus quadragesime habitauit, quadragesima Thiele, pascha uero Aquisgrani celebrauit. Bernharius abbas Herueldensis obiit; cui Godehardus, monachice uite, uir in sancta conuersatione probatissimus, successit.

Regni uero Henrici 5. ind. 4. 1006. rex natalem Domini Palithi egit: celebritatem namque pascalis sollemnitatis Nuuimago feliciter tripudiauit. Guntherus diuina pietate instinctus, renuntians seculo et pompis eius, monachus est factus. Fames ualida pene in uniuersa terra.

Henricho regnante 6. ind. 5. 1007. rex natalem item Palithi celebrauit. Epiphaniam uero Gandesheim uenit, et odibilem dissensionem inter Willigisum archiepiscopum et Bernwardum antistitem de eadem ecclesia prudenti ingenio sapienter diremit. Domnus uero Bernwardus in presentia regis et archiepiscopi ceterorumque regni primorum eandem ecclesiam dedicauit, et omnem ibidem episcopalem prouisionem sine cuiusquam interdictione potestatiue celebrauit.

Regni autem Heinrici 7. ind. 6. 1008 rex natalem Domini Palidi, pascha Merseburgh, pentecosten uero Agrippine feriauit. Liudolfus Treuerensis metropolitanus obiit; cui Meinzoz primiscrinius regis successit. Nohtgerus prepositus monasterii beati Galli, Leodicensis presul, ad Christum migrauit. Post quem Baldericus Radasponensis uicidomnus subintrauit. Gunterus monachus sancta conuersatione in monasterio probatus, heremita est effectus.

Et nondum imperante 8. ind. 7. 1009. rex natiuitatem Christi Salzburgh, pascha uero Augustburg peregit. Retharius Paderbrunnensis episcopus 2. Non. Marcii obiit; cui Meinwercus regis capellanus successit. Monasterium quoque Mogonciacense pretitulatum diuino honore et reliquiis beati Martini futura consecratione, constructum a Willigiso maximo decoris studio, 3. Kal. Septembris miserabili periit incendio.

Anno regni eius 9. ind. 8. 1010. natalem Domini rex Palidi, pascha Radisbone celebrauit. Ansfridus Traiectensis ecclesie antistes obiit; cuius loco Adelboldus successit.

Regnante eo 10. anno, ind. 9. 1011. rex natalem Domini Frankenauord celebrauit, et in capite ieiunii Corbeiam uenit. Ibi Bernhardus pius dux 5. Id. Februarii obiit, et in Luniburg cenobio beati Michahelis magno exequiarum planctu sepultus, quod ipse a fundamento construxerat, et in qua monachorum congregacionem adunauerat. Post quem uero filius eius Bernhardus  ducatum obtinuit. His etiam temporibus Willigisus Mongontinus metropolitanus ad Christum migrauit; in cuius locum Erkanbaldus Fuldensium abbas subintrauit, quem noster episcopus Bernwardus Kal. Aprilis consecrauit.

Heinrici anno regni eius 11. ind. 10. 1012. rex natiuitatem Christi Thornburg, pasca autem Laodicie  celebrauit. Inde uero cum summa regalis reuerentia Babenberg progressus est. Ibi uenerabile monasterium, ipsius domni regis nobile ac speciale studium, ab Eberhardo, primo eiusdem sedis episcopo, cum consensu et conuentu omnium cisalpinorum presulum 2 Non. Maii consecratum est ad laudem et honorem Domini nostri Iesu Christi, et preciosissimi martyris eius Georii, et ad patrocinium omnium sanctorum Dei. Dagano Parthenopolitane urbis archipresul obiit cui Walthardus eiusdem ecclesie prepositus successit. Sed et huic post 7 tantum epdomadas defuncto successit Gero, uir perfectus in omni ecclesiastico studio. Godehardus, relicta Herfeldensi abbacia, iterum remeauit ad Altaha.

 Regnante Heinricho 12. anno, ind. 11. 1013. incarnacionem Domini rex Palidi feriauit. Postea 12 Kal. Febr. peccatis agentibus principale templum Hildineshemensis ecclesie diabolo insidiante per noctem igne succensum, sed solo diuine miserationis subsidio uelociter, Deo gratias! est exstinctum. Sed hoc, ah! ah! nobis restat lugendum, quia in eodem incendio cum preciosissimo missali ornamento inexplicabilis et inrecuperabilis copia periit librorum. Et rex purgationem sancte Marie Parthenopoli egit. Inde Werla ueniens, graui languore correptus epdomadarum 5 spatio decubuit. Christyanus Patauiensis episcopus obiit; cui Beringerus eius loci decanus successit. Godescalcus presbiter, nostre congregacionis prepositus, obiit 17. Kalend. Augusti.

Heinricho regnante 13. anno, ind. 12. 1014. natalem Domini rex Papie celebrauit. Inde commitatu regali Romam pergens, imperialis corone diadema a sancti Petri uicario Benedicto 6. Kal. Martias cum generali electione suscepit. Eiusque contectalis domna Cunigunda idem Deo annuente promeruit. Sic imperator Dei gratia factus Papiam rediit. Ibi sanctum pascha feriauit. Inde namque regrediens, pentecosten Babenberhg festiue peregit. Quo tunc priuilegia  eiusdem loci res continentia iussit inscribere, firmata uel sigillo  sue auctoritatis, et roborata apostolica iure Romani pontificis, ut essent illorum banno firmata, regnante Christo Regi regum in eternum et ultra.

Anno regni eius 14. et imperii eius 2. ind. 13. 1015. imperator natiuitatem Christi Palidi egit. Et duces Oudalricum Bemiorum et Bolizlauum Polianorum in pascha Mersburg ad se uenturos determinauit. Oudalricus uero die statuto se pro criminis accusati innocentia expurgandum presentauit. Et hoc quia Bolizlauus neglexit, estatis illius tempore cum ualida suorum manu Polianiam imperator intrauit. Ernost dux ex improuiso in uenatione a suo milite Adalberhdo sagitta percussus, miserabili morte periit. Lantbertus preliator occubuit. Hoc anno, uidelicet Incarnationis Domini nostri Iesu Christi 1015. Henrico 12  annos regnante, 2. iam Dei gratia imperante, cripta nostri monasterii  indict. 13. 3. Kal. Octobr. dedicata est a Bernwardo eiusdem ecclesie uenerabillimo presule, et Tidericho Mimigardiuurdensis ecclesie dignissimo antistite, et ab Ekkihardo Slieswicensis ciuitatis uenerabili episcopo, in honore Saluatoris Domini nostri Iesu Christi, et eius Genitricis perpetueque uirginis, et ad singulare patrocinium beati archangeli Michahelis tociusque milicie celestis.

Regnante eo 15. et imperante 3. anno, ind. 14. 1016. imperator Christi natiuitatem Patherbrunne celebrauit. Magne molis grando uenit, et plurimi fulmine exusti perierunt. Wigmannus comes 2. Nonas Octobris est occisus.

1017. ind. 15. imperator natalem Domini Palidi egit. Eodem anno rursum Polianiam cum exercitu intrauit. Meingoz Treuerensis episcopus obiit; cui Boppo successit. Aeid Misnicensis presul obdormiuit; post quem Hildiuardus subintrauit. Liudolfus presbiter 4. Non. Aug., Godescalcus presbiter et decanus 9. Kal. Octobris obierunt.

Imperante 5. sui imperii anno ind. 1. 1018. imperator natalem Christi Patherbrunnem, pascha Babenberg egit. Heinrichus marchio Baioariorum subitanea morte preuentus obiit. Eo anno domnus Bernwardus episcopus tempore quadragesime Goslare, presente imperatore cum episcopis ceterisque regni primoribus sinodo habita, Godescalcum, Eggihardi presidis filium, et Gerdrudam, Egberhdi comitis filiam, separauit. Maccho presbiter 6. Kal. Maii obiit.

 Inperante Heinricho 6. sui inperii anno, ind. 2. 1019. imperator natalem Domini Werziburg celebrauit; postea cum exercitu contra Bernhardum ducem ad castellum Scalcaburg perrexit, ibique, Deo gratias! omnia in pace constituit. Eo anno in pascha papam de Roma Bauenberg hospicio suscepit.

1020. ind. 3. imperator natiuitatem Domini Hamerstein egit. Heriberhtus archiepiscopus Colonie mortalem uitam 17. Kal. Aprilis in angelicam mutauit; in cuius locum Biligrimus subintrauit. Erkembaldus Mogontie metropolitanus 15. Kal. Septembris sustollitur, post quem Aribo, uir sancte ecclesie probatissimus, substituitur.

Anno imperii Heinrici 8. ind. 4. 1021. incarnacionem Domini imperator Regenesburg feriauit. Ingens terre motus in Baioarie partibus 4. Id. Maii, hora 10. diei, feria 6. post ascensionem Domini contigit.

Imperii anno 9, ind. 5. 1022. natalem Domini imperator Thorneburh quieuit. Thiedricus Mimigardiuordensis episcopus 10. Kal. Febr. obiit; cui Sigifridus Parthenopolitanus abbas successit. Thiedricus Mindensis presul 11. Kal. Mart. discessit. Post quem Alberichus, eiusdem loci prepositus, est electus, sed morte preuentus nec consecrationem accepit, nec in cathedram peruenit. Sigiberhdus uero in epischopatum intrauit. Domnus Bernwardus Hildenesheimensium uenerabilis antistes 12. Kal. Decembris ad Christum migrauit:

Cui Deus eterni prestet consortia regn.,
   uiuens arce poli sit socius Lazari. Amen.
In cuius loco domnum Godehardum, Herfeldensium et Altahensium prius abbatem, sancta ecclesia sibi suisque utiliter subrogauit.

Hoc  anno, uidelicet incorporati uerbi 1022. regni uero Heinrici imperatoris 21. ordinatione autem domni Bernwardi huius ecclesie presulis uenerandi 31. indiccione 5. 3. Kal. Octobris, huius monasterii oratorium a prefato antistite cum summo decoris studio ad utilitatem monachice uite constructum foras muros Hildinesheimensis urbis situm, dedicatum est, insuper cum omni deuocione ecclesiastice religionis consecratum, in honore Saluatoris Domini nostri Iesu Christi et eius Genitricis semperque uirginis Marie, ac salutiferi ligni adorande et uiuifice crucis, et ad speciale patrocinium sancti Michahelis archangeli, totiusque milicie celi, et ad laudem ueneracionis omnium sanctorum Dei, a uenerando eiusdem ecclesie prouisore Bernuardo, et ab honorabili Unewano archipresule Hamaburgensis ecclesie, ab Ekkihardo quoque Sliesuiccensi episcopo, ab Bernhardo  quidem Aldenburgensis ecclesie reuerentissimo antistite, ad ecclesiastice pacis munimen et ad christianitatis salutem et defensionem. Et in tantum predia et res eodem loco pertinentia sunt banno auctoritatis eorum stabilita, ut si quis inde ui aut sponte aliqua diriperet, perpetua damnacione subiaceret, et perpetuo anathemate damnatus, et de terra uiuentium deletus, qui huic loco esset in aliquo obnoxius et contrarius. Fiat, fiat, fiat.


Hoc fiat uerum Christo regnante per euum.

Sed mox eiusdem monasterii habitaculum commissum est ad regendum abbatis officio Goderamno, cenobii sancti Pantaleonis preposito.


Quod pie nam rexit hoc mundo quamdiu uixit.

1023. ind. 6. Mersiburg imperator Christi incarnationem solemniter celebrauit. Gero Parthenopolitanus  archipresul obiit. Cui Hunfrithus, uir per omnia ad usum sancte ecclesie probatissimus, successit. Arnolfus Halberstatensis episcopus obiit; cui Branthog Fuldensium olim abbas successit. Bernhardus  Haldenburgensis antistes abstollitur; post quem Reinoldus subinfertur. Domnus Godehardus prima post ordinacionem suam estati pulcrum monasterium in australi  parte principalis nostre ecclesie honorifice fundendo inchoauit. Wolframnus de eadem congregacione electus domno Godehardo successit. Liudolfus comes obiit.

1024. ind. 7. Heinrichus imperator natiuitatem Christi Babenberg, pascha Parthenopoli, pentecosten uero Goslare honorifice celebrauit. Qui postea Gruna uenit, et ibi languore correptus decubuit: et cum tocius regni merore, ah! ah! 3. Idus Iulii hominem deposuit. Sed 22 annis, epdomadis 5 et 1. diem regnauit. Anima eius requiescat in pace.


Det  requiem anime, qui cuncta gubernat ubique!

Huic namque 6. Idus Septembris Cuonradus regnum subintrauit. Senior noster Godehardus curtem suam ad orientalem partem nostre ciuitatis, in loco qui dicitur Sulza fabricauit.

1025. ind. 8. Cuonradus rex natalem Christi Mindo cum ingenti gloria et leticia peregit. Ibi etiam plurimos, qui predicte eius electioni non intererant, obuios habuit, omnesque sibi deuotos in gratiam recepit. Pascha uero Regenesburh celebrauit. Domnus Godehardus montem spetiosum in occidentali parte ciuitatis nostre incolere cepit, quem postea titulo ac nomini sancti Mauricii summi sui patroni dedicauit.

1026  . ind. 9. Cuonradus rex natalem Christi Lindburg celebriter feriauit. Wolframmus Altahensis abbas obiit. Cuius in locum Ratmundus est electus, et Dei gratia consecratus. Pater Godehardus hoc anno predictum nouum nostrum monasterium in occidentali parte nostre principalis ecclesie 17. Kal. Septembris in honore passionis, resurrectionis, ascensionis Christi sollemniter consecrauit. Ekkihardus Sliesuicensis episcopus obiit. Cui Rodulfus, de Coloniensi clero electus, successit.

1027. ind. 10. Cuonradus rex in pascha Rome imperator factus est. Et filius eius Heinricus rex dux Baiarie esse cepit. Sinodus generalis in Franconouurdi episcoporum 22. presente Cuonrado imperatore, in qua domnus Godehardus diocesim suam super Gandeshemensse territorium canonice retinuit, testimonio 7 episcoporum, Brunonis Augustensis, Eberhardi Bauenbergensis, Meginwreci Paterbrunnensis, Meginhardi Werziburgensis, Hildiwardi Citicensis, Sigiberthi Mindensis, Brunonis Mersiburgensis. In hac sinodo Gebehardus iuuenis, frater imperatoris, arma conpulsus deposuit, et clericalem tonsuram accepit. Wiggerus presbiter nostre congregationis obiit.

1028. ind. 11. Imperator incarnationem Domini Regenesburg celebrauit. Mogontinus archiepiscopus Aribo in Geizlethe  sinodum generalem cum suis suffraganeis episcopis habuit, in qua inter cetera ecclesiastica quidam homo ingenuus de homicidio Sigefridi comitis incusatus, candenti se ferro expurgauit, qui ex decreto synodali post duas noctes probatus, illesus apparuit. Misako, qui iam per aliquot annos regnum Sclauorum tyrannice sibi contra imperialem usurpabat maiestatem, orientales partes Saxonie cum ualido suorum exercitu uiolenter inuasit, et incendiis ac depredationibus peractis, uiros quosque trucidauit, mulieres plurimas captiuauit, paruulorum innumerabilem prorsus multitudinem miserabili  inauditaque mortificatione cruentauit, et per semetipsum suosque, immo diaboli satellites, nimiam crudelitatis seuitiam in Christianorum finibus Deo inspiciente exercuit.

1029. ind. 12. Imperator natalem Christi Inglenheim peregit. Brun Auguste ciuitatis, frater Heinrici imperatoris, obiit. Cui Eppo regius capellanus successit. Generalis sinodus in Palithi presidente imperatore cum episcopis 11, in qua iterum Mogontinus archipresul domnum Godehardum super Gandesheim inquietare cepit. Werinherus Argentine presul e mundo migrauit; post quem Willehelmus regine archicapellanus subintrauit. Legati Liutiziorum Palithi ad imperatorem uenientes, eius iuuamen contra Misakonem tirannum petierunt, seque ei fideliter seruituros promiserunt. Et mentita est iniquitas sibi.

1030. ind. 13. Cuonradus imperator cum exercitu fuit in Ungaria. Goderamnus primus Hildeneshemensium abbas 2. Kal. Iulii obiit, cui Aedelberhdus Herocampie  montis sancti Iohannis Baptiste prepositus, iuste conuersationis monachus, successit; et in proximis 8. Kalend. Ianuarii consecratus est a domno Godehardo ad principale altare sancte Hildinesheimensis ecclesie. Hoc anno domnus Godehardus episcopus et Aribo metropolitanus Mogontie inter se inuicem super Gandeshem reconciliati sunt. Nam ipse metropolitanus patrem Godehardum secreto conuenit, seque super eadem parrochia errasse confitendo nuntiauit, et omnem fraternam satisfactionem, sed et de preterita lite perpetuam taciturnitatem sub uero Christi et ecclesie testimonio promisit; sibi priora errata per Deum remitti suppliciter petiit. Istud ergo hic ideo ueraciter inscribitur, quia ipso domino Godehardo sepius idem in suo sermone publice protestante uerum esse comprobatur. Unewanus Hammaburgensis archiepiscopus obiit; cui suus prepositus Liebizo successit. Aecclesiam etiam pulchram in Holthunon  in honore sancti Benedict abbatis, monachie conuersationi aptam, fundauit.

1031. ind. 14. Cuonradus imperator natalem Domini Patherbrunnen et pascha Nuuimago feriauit. Eodem anno imperatoris filius Heinrichus rex et ipse dux Baioarie, et Stephanus rex Ungaricus, cum iuramento inuicem firmauerunt pacem. Et Heinricus, Stephani regis filius, dux Ruizorum, in uenatione ab apro discissus, periit flebiliter mortuus. Imperator cum paruo Saxonum exercitu Sclauos autumnali tempore inuasit, et Mysachonem diu sibi resistentem regionem Lusizi cum aliquot urbibus et preda, que prioribus annis in Saxonia facta est, restituere pacemque iuramento firmare cegit. Qui Mysecho post mensis tantum spatium a fratre suo Bezbriemo subita inuasione proturbatus, et ad Oudalricum in Beheim fugere est conpulsus. Sed idem Bezbrimo imperatori coronam cum aliis regalibus, que sibi frater eius iniuste usurpauerat, transmisit, ac semet humili mandamine per legatos suos imperatori subditurum promisit.

 Arnolfus pater monasterii Herueldensis, precipuus in diuinis et humanis rebus, quorundam fratrum eo loci cuiusdam criminis obiectione accusatus, miserabiliter proprio honore est priuatus. In cuius loci uicissitudinem subrogatur Bardo, procurator cenobii Wirdunensis, suggestione Gisle imperatricis. Eidem uero Bardoni successit Geroldus Fuldensis monachus. Wiggerus uardensis episcopus obiit, post quem Thietmarus intrauit. Eodem anno pie et uenerabilis memorie Aribo Mogontiacensis archiepiscopus causa orationis Romam adiit; indeque digrediens, Cumis 8. Id. Aprilis, ah! ah! ex hac uita migrauit; cuius honoris principatum optinuit Bardo, tunc nuper prelatus abbas Herfeldensi monasterio. Sed huic quoque mox successit ad abbatie dignitatem Roudolfus Bopponis monachus, cenobii Stabulon prepositus, a quo imperatoris decreto inibi mutata est monachica consuetudo.

 1032. ind. 15. Chuonradus imperator natale Domini Gosleri, pascha uero Seliganstad celebrauit. Hoc anno Bezbriem ob inmanissimam tirannidis sue seuitiam a suis, et etiam non sine fratrum suorum machinatione, interfectus est. Sed Miseko statim domum rediit; qui cognoscens sibi propter inmoderatam sui insolentiam, quam prioribus annis exercuit, omnia que perpessus est, merito euenisse, legatos suos ad imperatorem destinauit, tempusque semet presentandi condigneque satisfaciendi postulauit. Et postmodum imperatore consentiente Mersburg uenit, et semet Non. Iulii in imperatoriam potestatem, corone scilicet ac tocius regalis ornamenti oblitus, humiliter dedit. Quem imperator clementius, quam ipse opinaretur, suscepit, eique et eius patrueli cuidam Thiedrico regnum, quod ipse solus ante possederat, diuisit; quod ipse tamen postea solus iterum sibi usurpauit. Oudalricus uero, eodem regali iussione inuitatus, uenire contempsit. Quem imperator postea Wirbeni  , ubi contra Liutizios pacificandi regni gratia consedit, ad se uenientem et etiam ratione conuictum, de insidiis quoque, quas ipsi imperatori fecit, ante biennium confessum, in exilium transmissit. Sigifrithus Mimigardeuordensis ecclesie presul 5. Kalend. Decembris obiit, cui Herimannus Colonie prepositus successit. Liebizo Hammaburgensis archiepiscopus 8. Kalend. Septembris obiit, cui Herimannus Halberstatensis cenobii prepositus successit. Arnolfus abbas Herocampie 5. Kalend Ianuarii obiit, et ad Gellinge sepultus, qua tunc gratia manendi habitauit; sed inde post tres dies totidemque noctes deductus, et de terra effossus, ex precepto Roudolfi sui successoris, Herfeldie in ecclesia sancti Michahelis est tumulatus. Wiggerus presbyter et prepositus 5. Kalend. Aprilis obiit  .

1033. ind. I. Imperator natale Domini Patherbrune, pascha Neumago egit. Et estiuo tempore Burgundiam cum exercitu properans, Oudonem diu sibi resistentem, qui eandem regionem sibi contra imperatoris uoluntatem tyrannice usurpauerat, obuium suscepit; acceptisque ab eo de pace iuramentis et obsidibus, pacifice rediit. Eodem etiam anno ad castellum Wirbine Liudgerus comes, et Thiedof, et Wolueradus, cum aliis 40 occisi sunt. Pie memorie Cunigund imperatrix 5. Non. Marcii obiit. Eclipsis solis 3. Kal. Iulii, feria 6. natali sancti Petri apostoli, hora diei 6. accidit, imperatore tunc placitum cum primoribus regni tractante in Merseburg ciuitate. Dedicatio monasterii sancti Michahelis archangeli in Hildenesheim 3. Kal. Octobris per Godehardum, eiusdem loci episcopum, cum maxima frequentia populorum. Incendium Altahensis monasterii 6. Kal. Martii.

1034. ind. 2. Imperator natiuitatem Christi Mindo, et pascha Reinesburg feriauit. In natale Domini ad eum legati diuersarum gentium cum optimis multimodisque muneribus uenerunt; ibique Hildericho, qui Altmannum interfecit, intercessione imperatricis et episcopi Halberstatensis, incolomitas uite et repeticio patrie conceditur. In pascali uero festiuitate Oudalricus Bemiorum dux, optentu imperatricis et principum, in gratia de exilio domum redire promeruit, et ducatus sui medietatem, suo fratre Germiro medietatem retinente, suscepit. Udo iuuenis, filius Ottonis comitis de Hamerstein, obiit. Imperator iterum hoc anno Burgundiam cum grandi exercitu intrauit, et Oudonem item resistentem fugauit, eandemque regionem fidelibus suis, qui ei fidem iuramento firmabant, commendauit. Meginhardus Werziburgensis presul ad Christum migrauit, post quem Bruno, patruelis imperatoris, subintrauit, a Deo datus  . Warmundus Constantie antistes obiit; cui frater eius Eppo, regius capellanus, successit. Plura et insolita bella inter Luitizios et nostrates ad oppidum Wirbini exorta sunt, in quibus de nostris quidam interfecti sunt, et plerique sauciati. Peccatis etiam nostris ah! ah! coram Deo promerentibus, laudandum et honorabile exercitium uenerabilis uiri Bernwardi episcopi, monasterium scilicet sancti Michahelis archangeli, Kal. Iunii in uigilia pentecosten ad uesperam fulmine combustum, et miserabiliter est deterioratum. Misacho Polianorum dux inmatura morte  interiit, et cristianitas ibidem a suis prioribus bene inchoata et a se melius roborata, flebiliter proh dolor! disperiit. Predictus quoque Oudalrichus Bemicus dux, post reuersionem fratre cecato, filio fugato, item sacramenta refringens infidelitati institit, et tandem in cena residens, cibo potuque suffocatus extabuit. Quia ergo ius fasque contempsit, et post tam plura iuramenta priscis iterum insidiis consensit, unde fidelibus Christi salubris prouidetur refectio, inde illi iusta pro prauis suis meritis uenit interfectio. Eodem anno Thietmarus uardensis episcopus 7. Kal. Iulii ad Christum migrauit.

 Post quem Bruno, frater Friderici comitis, Nienburgensis et Megetheburgensis abbas subintrauit. Eidem uero Brunoni in Nienburg Albwinus in philosophica arte eruditissimus, Herfeldie prepositus, qui fuit ibidem antea scole magister famosissimus, successit. In Megetheburg autem Sidec de eadem ecclesia electus substituitur. Eodem anno Thiedricus comes Orientalium a militibus Aeggihardi marchionis in proprio cubiculo ficta salutatione circumuentus, in dolo 13. Kal. Decembris occiditur. Cuius dignitatem honoris Dedi, filius eius, obtinuit, qui postea Oudam, Willihelmi Turingorum pretoris uiduam, in coniugium asciuit. Hezo Palatinus comes a sua concubina nomine Tiethburga ueneni poculo, ut fertur, defraudatus, periit flebiliter mortuus, et ad Augustam transportatus et in ecclesia sancti Oudalrici est sepultus 16. Kal. Iunii. Ekberthus comes 5. Kal. Appril. obiit.

1035. ind. 3. Chounradus imperator natiuitatem Christi cum decentissima suorum frequentatione Goslare celebrauit; quo ad eum diuersarum gentium legati cum muneribus conuenerunt; qui inde, ut imperatoriam maiestatem oportebat remunerati, abierunt. Ubi etiam predicto domno Albwino abbatie dignitatem in ipsis Kal. Ianuarii commendauit. Et Chuonradum Alberici filium exilio reum maiestatis deputauit. Tempore quadragesimali urbs Wirbini a Luitiziis capitur, et presidium Dedi comitis captiuum diducitur. Incendium Degarensis  monasterii 5. Kal. Marcii. Imperator pascha Paderbrunne feriauit; ascensionem Domini Seli ganstad, pentecosten uero Bauenberg egit. Unde expeditionem suam in Liutizios serie mandauit. Ibi etiam Heinricho regi, filio imperatoris, filia Chnut regis Danorum iuramentis desponsatur; et Otto de Suinuourdi ibidem Mathildem, filiam Bolezlauonis Polianorum ducis, sibi desponsauit. Imperator cum ualidissimo exercitu regionem Liutiziorum intrauit; quam longe lateque incendiis et populationis deuastauit. Eodem anno Herimannus Hammaburgensis metropolitanus ex hac uita migrauit. In cuius locum Adelbrandus  regius capellanus intrauit; qui cum summo suorum suique conprouintialium gaudio a suis suffraganeis episcopis sabbato ante natiuitatem Christi, in uigilia sancti Thome apostoli, prespiterii honorem, et in crastinum pontificalem promotionem accepit honorifice. Opperthus Elewangensium abbas obiit; cui Rihhardus Fuldensis monachus successit. Merksuit Wongerestorpiensium abbatissa 2. Kal. Nouemb. obiit; post quam Alberad, Molinbechiensis prius abbatissa, machinatione Sigiberhti Mindensis episcopi idem regimen suscepit, tota congregatione nimium renitente. Hiemali tempore Chnuht, rex Danorum et Anglorum, inmatura morte preuentus obiuit, et christiana religio ab ipso fideliter exculta periclitari cepit. Sed filius eius iunior, Herdechunt nomine, regnum ipsius post eum consensu prouincialium obtinuit. Outa sancte commemorationis abbatissa de Confengon  obiit 14. Kal. Octob. Bruno comes obiit 14. Kal. Iun.

1036. ind. 4. Imperator cum summa suorum principum frequentia natiuitatem Christi Argentine magnifice celebrauit; purificationem uero sancte Marie Augustburg egit, ubi et publicum cum cunctis circumiacentium regionum primoribus conuentum habuit, in quo patrueli suo Chuonrado ducatum Carentinorum commisit. Adelberonem maiestatis reum priori anno dimouit. Histem diebus idem Adalbero Willehelmum comitem interfecit, et postea in castellum Eresburgh causa  latendi confugit. Imperator pascha Engilenheim feriauit. Deinde Triburiam tendens, generali ibidem sinodo presedit, in qua germanitas episcoporum priora decreta redintegrauit, et etiam quedam ad firmamentum sancte ecclesie necessaria conformauit. Ibidem etiam predictus Otto cogente sinodo Mahthildem sibi desponsatam iuramento a se abaligenauit. Ascensionem Domini imperator Paderbrunne peregit; pentecosten uero natiuitatemque sancti Iohannis Niumago, et ibi filio imperatoris Heinrico regi uenit regina, Cunichild nomine, que ibidem in natali apostolorum regalem coronam accepit, et mutato nomine in benedictione Cunigund dicta est. Aestiuo etiam tempore imperator regionem Liutiziorum cum exercitu intrauit. Sed Dei gratia omnibus pro suo uelle dispositis, acceptis obsidibus et innumerabili pecunia, in pace remeauit. Meinwercus Patherbrunensis episcopus Non. Iunii obiit. Cui Ruodolfus Herueldie abbas successit. Sed domnus Meginherus eiusdem loci decanus, plurali utilitatis studio imbutus, sancte quidem conuersationis monachus, Herfeldie primatum eiusdem dignitatis obtinuit. Bruno Mersburgensis presul Id. Aug. sustollitur, post quem Hunoldus Halberstatensis prepositus subinfertur. Thiedricus de eodem ibi cenobio preponitur. Sancte Agrippinensis ecclesie metropolitanus uenerande memorie Biligrinus, ad omnia in diuinis et humanis perstrenuus, 9. Kal. Septembris ad Christum migrauit. In cuius locum nobilissime indolis iuuenis Herimannus, eiusdem ecclesie archidiaconus, sed regius capellanus et Cisalpinus cancellarius, cum inenarrabili gaudio piorum omnium intrauit. Branthohus Halberstatensis pontifex 6. Kal. Septembris discessit, cui Burghardus imperialis cancellarius honorifice successit. Sigeberhtus Mindensium presul spiritum efflauit 6. Idus Octobris; post quem nobilis prosapie tyro Bruno nomine, regalis capellanus, cum generali congratulatione quorumque Christi fidelium idem antisticium celesti benedictione accepit. Gozmarus Asneburgensis episcopus 4. Id. Decembris obiit, cui Albericus regius postsequetaneus successit. Domnus Godehardus, Hildeseimensis episcopus, Brunonem Mindonensium presulem, et Burghardum Halberstatensem pontificem, 15. Kal. Ianuar. sabato ante natalem Domini in Halberstat presbiteros ordinauit.

1037. ind. 5. Imperator natalem  Christi uerone honorifice celebrauit. Et imperatrix cum filio rege et nuru eosdem dies Imbripoli feriauit. Tunc in natali sancti Stephani protomartyris Burghardus presul Halberstatensis pontificalem benedictionem a Bardone Mogontiaco metropolitano suisque suffraganeis Heliganstedi honorifice percepit. Imperator post natalem Domini in Salerno opido generalem conuentum de re publica cum Cisalpinis nostrisque primoribus habuit; in quo Mediolanensis archiepiscopus imperatori contrarius comprehenditur, et Bopponi Aquilegensi patriarche seruandus committitur; a quo fuga lapsus, palam rebellare cepit. Quem imperator e uestigio cum exercitu insequutus, urbem per totum subsequentem annum cum tocius periculo exercitus obsedit. Bruno Mindensis presul in sancto die pentecosten epischopalem unctionem ab Herimanno Agrippinensi metropolitano in campo iuxta Mediolanum, astantibus imperatore et rege cum quampluribus regni primoribus, condigne suscepit. Eodem die inibi magna tonitrus fulgurisque exorta collisio hora diei sexta, de exercitu imperatoris non minus 60 uiros, ut dicitur, cum inenumerabili equorum armentorumque multitudine peremit; sed et sequenti die hora eadem etiam aliquos ademit. Plurimos quidem uarios et etiam insolitos difficilium rerum euentus per hanc estatem exercitus noster in multis ibidem sustinuit.

Placentinus, Cremonensis, uercellensis, alii etiam episcopi, quidam maiestatis rei, quia cum predicto archiepiscopo et Oudone tyranno sepe memorato contra imperatorem consenserant, captiui ad nos in diuersa loca exiliati sunt. Prenominatus ergo Oudo, imperatore Italie partes procurante, Luthuringiam iuxta marcam Gazelonis ducis eiusque filii Godefridi tirannice inuasit, et ciuitatem, que Bera [ Kal. Februar. obiit, pater in Christo uenerabilis et piis omnibus semper memorabilis. Hagano diaconus, regius capellanus, 10. Kal. Marc. moritur, et in Herueldia sepelitur. Sigifridus comes et Dangmarus comes obierunt.

1038. Imperator cum nobilissima sui familia natiuitatem Christi Parme celebrauit; qui urbani ex leui causa sancto die natiuitatis Domini ad uesperam certamen inierunt, in quo de exercitu quamplures, sed precipue tres ex clientibus regiis, Chonon, Magnum, Suiegerum, peremerunt. Pro qua ergo insolentie temeritate in crastinum diluculo ipsi simul cum ciuitate omnibusque suis, preda, igne, ferro perierunt. Pascha uero imperator sine quauis molestia in castello Spella  pacifice feriauit. Predictus quoque Mediolanensium metropolitanus ab apostolico pontifice post iustas crebras ammoniciones communi episcoporum decreto in paschis anathematizatus, et a cetu fidelium est segregatus. Qui nichilominus in sua obstinatione perdurauit, et imperatori pro posse in omnibus per presentem et etiam subsequentem annum incommodauit.

Eo tempore uenerande memorie sanctus noster pontifex Godehardus 3. Non. Maii, uidelicet feria 6. post ascensionem Domini ex hac uita subtractus, ad eternam cum Christo perenniter uicturus migrauit, nobisque miseris inmensam mesticiam discessu suo contulit. Quem uere ad Deum precessisse non discredimus; hoc tamen, quod sancta eius ammonitione fructiferaque uirtutum preostentatione presentialiter priuamur, merito semper ingemimus. Qualis namque meriti esset, unusquisque in suo fine cognoscere potest; quia, sicut scriptum est, unusquisque in suo fine cognoscitur. Satis quoque est apertum, illum habere magna preconia meritorum, cum in eius obitu tam mirifica signorum gesta patefecit Deus in miraculo. Illud uero quamquam sit cunctis Christi fidelibus notum, uera experientia relationum tamen ob eius sanctitatis testimonium hic continetur inscriptum  .

In cuius locum domnus Thietmarus regius capellanus successit, ad omnia in diuinis et humanis feliciter perstrenuus, a Bardone metropolitano Mogontie 13. Kal. Septembris Laresheim est consecratus. Liudolfus comes, priuignus imperatoris, 9. Kal. Maii inmatura morte obiit. Et eius frater Herimannus, Alemannie dux, subita infirmitate preuentus, bonis flebilis omnibus 16. Kal. Iulii denotauit. Nobilis etiam nostra regina Gunhild 15. Kal. Augusti ex hoc mundo migrauit; cuius intempestatiuus obitus quam plurimos cuiusque ordinis per christianum imperium contristauit. Sigifrithus pretor Palatinus  , frater Brunonis episcopi Mindonensis, 7. Kal. Mai moritur, et in Wimilabure  tumulatur.

1039. ind. 7. Imperator natalem Domini Goslare cum reuerentissima principum sui congratulatione decentissime tripudiauit, ubi et legatos cunctarum adiacentium regionum cum debitis uectigalium professionibus in aucmentum sue magnificentie suscepit, quosque, ut imperialem munificentiam decebat, tam sui quam optabant gratia, quam et rerum habundantia donatos pacifice remisit. Ibi etiam inter cetera institutionis sue decreta Alberade abbatisse de Molinbach abbatiam Wongeresthorph inuito Brunoni episcopo resignari precepit. Quam tamen idem episcopus post pascha uel spontaneam uel inuitam ab eadem dignitate sub abrenuntiacione publica desistere fecit.

Purificationem sancte-Marie imperator Alstedi egit, sicque compendioso itinere peragrata Origentali Saxonia, rebusque pacificatis, Nuuimagon tetendit; ibique tempus quadragesime et sanctum pascha et ascensionem Domini, podagra laborando, consedit. Inde ad celebrandum pentecosten Traiectum uenit, et ibi quidem in summa leticia sanctum diem, scilicet in regalis diadematis decore procedendo, peregit. Sed sequenti die, feria 2. hora  diei 6. 2. Non. Iun. mense reficiendi gratia assidens, subita defeccione prereptus, uixdum confessionis sententia prolata, flebiliter exspirauit. O ergo occulta diuine dispensationis iudicia, admiranda pariter et metuenda, qui priori die maximo mundialis pompe tripudio rex et imperator orbis coronatus processit, posteriori ah! ah! die uiam uniuerse carnis ingressus, cinis uermisque futurus, discessit; nisi quod uere speramus, quia quicquid carnaliter contraxit neglegentie, pro hoc in defensionem anime supplicatio interuenit ecclesie. Sed ut quidam ait:

O nil gnara sui mortalia pectora fati!
uerum ut uerius dicamus, o dura, et ut in pace loquar, prorsus insensibilia humani generis corda! quia in quo uiro pene tocius orbis capud uirtusque concidit, ad eius obitum tam subitum tamque periculosum sane nullus ingemuit.


Hunc rector regum Dominus soletur in euum,
   Cum pueris Habrahe uiuat et in requie.

Sed filius eius domnus Heinrichus, in omni quidem uirtutum exhibitione perstrennuus, ante scilicet in specialem regni monarchiam generali cleri populique prelectione coronatus, nunc autem sine quauis contradictionis molestia, summa christianismi concordia, solio patris, Deo gratias! est intronizatus.


Quem Deus in finem conseruet rite senilem,
   Et placidus placito sit pius ipse suo.

Chonradus Carentinorum dux, patruelis Chonradi imperatoris, 13. Kal. Aug. immatura morte, regio morbo diu fatigatus, discessit. Eodem die uenerande memorie Rihhardus abbas Fuldensis obiit; in cuius locum Sigewardus iuuenis, ab ipso eo loci in diuino seruimine regulariter et etiam sapienter enutritus insedit. Hisdem diebus Radulfus abbas de Diuzi  obiuit. Pie in Christo uenerabilis memorie domna Sophia 6 Kal. Februarii obiit. Sed huic in Gandeshein soror eius Adalheiht Quidelingensis domna successit, et abbatiam Aesnidi  Theophanu neptis earum obtinuit. 

Senior noster Thietmarus episcopus post obitum predicte domne Sophie decimas super Gandeshem circumiacentesque uillulas, quas ipsa a nostris senioribus in beneficium habuit, in suam uestituram recipi iussit. Cui Bezoca preposita cum suis fautoribus friuola machinatione restitit. Hasmet decimas ipse modo, abbatissa adueniente, pontificali auctoritate repetiuit, easque per manum aduocati Christiani comitis cum digna satisfactione in pro prium sine quauis interdictione 5 Kal. Octob. recipit in choro aquilonali; quas poste eidem altari et abbatisse beneficii gratia, quandiu ipse uiuat, represtitit, pro eo scilicet censu, quem sancte memorie Bernwardus episcopus ibidem instituit. Testes Herimannus archiepiscopus Colonie cum suis quatuor clericis, Bodo noster decanus, Aellio, Wolfherus uolcawardus, Reinbertus, Wolferus, Liudierus, Merkbardus, Werinus, Rihdagus, Thietmarus, Imezi, Adeldagus, Liudierus, Warmund, Wolferus, cum aliis multis laicis, Thietmarus comes, Uodo comes, Tiedricus comes.

1040. ind. 8. Nouus rex noster incarnationem Domini Radisbone decenter egit, et purificationem sancte Marie Auguste degens, placitum habuit cum Cisalpinis primoribus de rei publice stabilitate. 

1041. ind. 9. Heinricus rex ducem Bemie Fratislaum bello petit; sed multis proceribus et militibus in prestructione silue citra et ultra occisis uel captis, nil dignum efficere potuit. Petrus quoque, Ungariorum rex, eidem duci  contra Heinricum regem auxilia misit.

1042. ind. 10. Ungarii quendam Ouonem regem sibi eligentes, Petrum regem suum expellunt. Qui  profugus et exul, Heinrici regis, cui priori anno rebellauerat, gratiam querit et inuenit. Heinricus rex Bemiam ingressus, igne predaque cuncta deuastat, et rebellem ducem obsides dare, et ipsum post se Radisponam ad deditionem humiliter uenire, sibique iureiurando fidelitatem seruitiumque confirmare coartat. Ouo rex Ungariorum, ob susceptum ab Heinrico rege Petrum a se expulsum, fines Baioarie  predis et incendiis depopulatur; set magna pars exercitus eius ab Atbelherone marchione deleta est.

1043. ind. 11. Heinricus rex Pannoniam ingressus, duas populosissimas ciuitates euertit, plures deditione subiecit. Set cum Petrum regem, quem secum ducebat, prouinciales recipere nollent, alium quem petebant, ducem eis constituit; quem Ouo post discessum eius in Bemiam reppulit. Gisla imperatrix, mater Heinrici regis, obiit 16 Kal. Martii, et apud Spiram sepelitur.

1044. ind. 12. Heinricus rex iterum Pannonias inuadens, satisfactionem, obsides, munera, pacis per iusiurandum confirmationem accipiens, discessit. Inde reuersus, Constantiensi synodo affuit, ubi cunctis  debita dimisit, destructisque omnibus inimicitiis, pacem hactenus inauditam, tam in tota Sueuia quam in aliis sui regni prouinciis, regia censura per edictum confirmauit. Deinde Agneten, Willehelmi Pictauiensis principis filiam, reginam apud Mogontiam ungui faciens, regalibus sibi nuptiis in Hingelenheim copulauit; unde infinitam histrionum et ioculatorum multitudinem sine cibo et muneribus uacuam et merentem abire permisit. Liupoldus marchio, Adalberti filius, maxima Ungariorum clades, inmature obiit. Thietmarus episcopus obiit, Azelinus eligitur  .

1045. ind. 13. Heinricus rex tercio Pannonias iratus ingrediens, Dei fauente clementia, et beato Oudalrico episcopo impetrante, uictor factus, Ouonem  cum uxore et filiis cognatisque, quibus locus euadendi erat, effugabat, Petrum in regnum restituit; subditoque sibi Ungariorum regno, summo cum honore reuertitur.

1046. ind. 14. Heinricus rex Italiam ingressus, pacifice a Romanis suscipitur. Papas tres non digne constitutos synodaliter deposuit, et Suidegerum Babenbergensem episcopum papam constituit, ipseque et coniux eius Agnes regina eadem die imperiali benedictione sublimantur.

1047. ind. 15. Petrus rex Ungariorum a quodam tyranno Pannonico captus est cecatus, ille qui eum expulerat regnare cepit. Suidegerus papa obiit eodem quo constituitur anno, pro quo Boppo ordinatur.  Ottho dux Sueuorum obiit, pro quo Ottho de Siunuurdi surrexit.

1048. ind. 1. Boppo papa obiit, anno quo constituitur; pro quo Bruno, qui et Leo, Tullensium antistes, papa ordinatur. Heinricus imperator nascitur.

1049. ind. 2.

1050. ind. 3. Bartho archiepiscopus obiit; pro quo Liupoldus ordinatur.

1051. ind. 4.

1052. ind. 5.

 1053. ind. 6. Leo papa exercitum ducens per Apuliam contra Nortmannos infinita utrobique cede peracta, absque uictoria regreditur, et 2 Kal. Iulii eodem anno obiit.

1054. ind. 7. Leoni pape Gebehardus, qui et uictor, successit. Athalbertus marchio obiit. Fames magna fuit. Welf dux Carinthiorum obiit. Counradus dux antea Noricus ab imperatore expulsus, in Pannonia exul male moritur. Hezil comes de Oberestenuelt obiit 6 Kal. Febr. Azelinus episcopus obiit, Hettelo eligitur  .

1055. ind. 8. Herimannus Coloniensis archiepiscopus obiit; pro quo domnus Anno ordinatur.

1056. ind. 9. Magna cedes a barbaris qui Liuttici dicuntur in Christianos facta est; quorum quidam  gladio, quidam fugientes in aqua perierunt; inter quos Willehalm marchyo occiditur. Hisdem temporibus multi diuersarum prouinciarum principes perierunt. Fames multas prouintias afflixit. Egestas et penuria undique preualuit; multa mala tunc temporis facta sunt. Heinricus imperator his doloribus cordetenus compunctus, infirmari cepit; et perduchis usque ad mortem, sapienti tamen usus consilio, ab omnibus quibus potuit ueniam petens, quibusdam predia que abstulit restituens, cunctis qui contra eum culpas dampnabiles fecerunt relaxans, filium suum Heinricum Romani pontificis ceterorumque pontificum et principum electione regem constituit, His et aliis, prout possibilitas uite admisit, bene  dispositis, 3 Non. Octobris hanc uitam presentem in Deo finiuit.

Anno Domini 1057. ind. 9. Heinricus, filius Heinrici imperatoris, admodum puer cepit regnare. Agnes imperatrix, mater ipsius Heinrici, ducatum suscepit Baioarie. uictor papa multis in Germania bene dispositis, Romam rediit, et eodem anno uitam finiuit; pro quo Fridericus, qui et Stephanus, frater Godefridi ducis, iam monachus in monte Cassino factus, a Romanis pontifex constituitur. Hic etiam eodem anno obiit. Item obierunt Adelbero Babenbergensis episcopus et Ottho dux de Suinuurdi.

1058 ind. 10.

1059. ind. 11. Liuppoldus Mogontiacensis archiepiscopus obiit; pro quo Sifridus Fuldensis constituitur.  Sanctus Couno Treuirorum episcopus martyrizatur; in deserto loco a scopuloso monte ter precipitatus est a Theodorico comite, eo quod absque electione constitutus est, et sepultus est Doleia; ibi per illum Dominus multa signa tunc temporis fecit. Ipse comes postmodum penitentiam agens, et Hierosolymam pergens, uitam finiuit, et omnes consentanei eius maia morte perierunt; pro quo Oudo constituitur.

 1060. ind. 12. 1061. ind. 13. 1062. ind. 14. 1063. ind. 15. 1064. ind. 1.

1065. ind. 2. Guntherus Babenbergensis episcopus obiit; pro quo Herimannus constituitur. Gozwinus comes, ob exercitatam in episcopio Wirceburgensi iniuriam, a militibus Adalberonis episcopi occiditur.

1066. ind. 3. Cometa uidetur, et Anglia a Nortmannis subicitur.

1067. ind. 4. 1068. ind. 5. 1069. ind. 6.

1070. ind. 7. Dedi marchio regi Heinrico rebellat.

1071. ind. 8. Ottho, dux Baioarie, regi Heinrico rebellat.

1072. ind. 9. Coniurant principes regni contra  Heinricum regem.

1073. ind. 10. Saxones Hartesburg destruunt; ubi regis filii sepulchrum uiolant, ossaque dispergunt.

1074. ind. 11. Alexandro pape Hildibrandus successit.

1075. ind. 12. Bellum iuxta Unstrhut committitur 5 Id. Iunii contra regem Heinricum, ubi multi potentes ex utraque parte ceciderunt, et Saxones fugam inierunt.

1076. ind. 13. Concilium Wormacie congregatur, ubi Hildibrandus papa abdicatur.

1077. ind. 14. Domnus Anno Coloniensis archiepiscopus obiit 2 Non. Decembr. Qui ex fundamento  5 congregationes fecit, duas in Colonia, unam in honore sancte Marie, aliam in honore sancti Georgii martyris, et extra unam in loco qui uocatur Grascabf, et in alio loco qui uocatur Saleuelt, et unam in monte qui uocatur Sigeberg, in quo feliciter requiescit; pro quo Hildolfus episcopus ordinatur. Agnes imperatrix obiit. Roudolfus rex constitutus est in loco qui dicitur uorhheim, et in med a quadragesima apud Mogontiam unctus est in regem a Sifrido archiepiscopo. Discordia inter papam et regem Heinricum renouata pro regis inobedientia  .

1078. ind. 15. Bellum iuxta Strowi commissum est. 7 Id. August Hildolfus episcopus Coloniensis obiit; pro quo Sigewinus ordinatur.

1079. ind. 1. Bellum iuxta Flatecheim commissum  est 5 Kal. Febr. Hettilo episcopus Hildinesheimensis obiit. Sedit in episcopatu annis 25 . . . dies . . . Cui successit Udo, nobilis eius canonicus.

1080. ind. 2. Apud Brixinam Noricam 30 episcoporum magneque partis optimatum regni conuentus contra Hildibrandum habetur. Bellum iuxta Elstret committitur Idibus Octobris; in quo Roudolfus rex, qui et dux, occiditur.

1081. ind. 3. Heinricus rex Romam obsedit. Bellum  inter Liupoldum marchionem, et Counradum fratrem ducis Bemie 4 Id. Maii. Item bellum inter Sueuos et Baioarios iuxta Danubium, loco qui uocatur Hohstetin  , 3 Idus Aug. Heinricus rex natus est, iunior filius  .

1082. ind. 4. Herimannus regnum inuadit, et a Sigefrido Mogontino ordinatur.

1083. ind. 5. Roma capta est et Hildebrandus papa expulsus ab Heinrico rege, et pestilentia magna facta est. Herimannus, qui regnum inuaserat, orientalem Franciam hostiliter ingreditur.

1084. ind. 6. Heinricus imperator de Italia reuertitur, et Augusta ab eo obsidetur et capitur. Herimannus Babenbergensis episcopus obiit, qui ab episcopio expulsus est. Sigefridus archiepiscopus obiit  in Thuringia, et apud Hasungun sepelitur, pro quo Wezelinus constituitur.

1085. ind. 7. Synodus Mogontie apud sanctum Albanum habetur. Obierunt Gregorius papa, qui et Hildibrandus, Tietmarus Wormatie episcopus, Herimannus Palatinus comes. Heinricus rex Saxoniam uastat.

1086. ind. 8. Saxones cum Sueuis Werceburch obsederunt, ad cuius liberationem imperator cum magna manu uenit et bellum iuxta Bleihfelt committitur 3 Id Aug. Set rege fugato, Saxones urbem ceperunt. Herimannus nomen regium deponit, et ipse mox perit. Wirceburch a Saxonibus capta est, et mox ab imperatore acquisita.

1087. ind. 9. Bertha imperatrix obiit. Pestilentia  facta est . . . . 

1088. ind. 10. Wezil Mogonciacensis archiepiscopus obiit. Bucco Harberstadensis episcopus Gozlarie occiditur.

1089. ind. 11. Eggibertus marchio Hildenesheim obsedit, ubi Udonem episcopum diu obsessum cepit  . Bellum iuxta Glicho castellum in Thuringia iuxta Erpesfort situm, inter imperatorem Heinricum et Ecgibertum marchionem in uigilia Domini, die Dominica, in quo Burchardus Losanne episcopus occisus est. Obierunt episcopi, Sigewinus Coloniensis, Ottho Radisponensis. Constituuntur episcopi, Herimannus Coloniensis, Routhardus Mogontiacensis, Emehardus Wirceburgensis, 8 Kal.  Augusti.

1090. ind. 12. Imperator Italiam petiit. Herimannus Mettensis episcopus, Liudolfus dux, et Bertolfus dux, filius Roudolfi, obierunt. Eggibertus marchyo occisus est. Domnus Athelbero, uicesimus post beatum Burchardum sacrosancte Wirceburgensis ecclesie episcopus 3 Kal. Iulii constitutus, uixit in episcopatu annos 45, menses 3, dies 7; obiit 2 Nonas Octobris.

 1091. ind. 13. Mahthilt de Longobardia Heinrico regi rebellat. uisi sunt per regiones multas uermiculi nimis ignoti  .

1092. ind. 14. Conradus comes a Fresonibus occisus est cum aliis multis 12 Kal. Aug. Et pestilentia  magna hominum et pecorum facta est.

1093. ind. 15. Magnus dux Saxonum Sclauos rebellantes, 14 urbibus captis, subegit. 5 Kal. Aug. circa uesperam eclypsis solis facta est 3 hora diei, et draco uisus est. Fratislaus dux Bemie in uenatu de equo cadens, subitanea morte discessit . . . per totum . . . aquilon . . . are.

1094. ind. 1. Pestilentia magna facta est.

1095. ind. 2. Ladizlaus rex Pannonie, uir pie memorie, item Liuppoldus marchyo et Heinricus  Palatinus comes obierunt.

1096. ind. 3. Populus innumerabilis 12  fere milia ex diuersarum gentium partibus, duce quodam monacho Petro nomine armatus Hierosolimam tendens, Iudeos baptizari compulit, rennuentes immensa cede profligauit. Apud Mogontiam Iudei numero uirorum ac mulierum et infantum mille et quatuordecim interfecti sunt, et maxima pars ciuitatis exusta est. Iudei per diuersas prouincias Christiani facti sunt, et iterum a christianitate recesserunt.

1097. ind. 4. Imperator de Italia, ubi iam septem annis manserat, rediit. Counradus patri suo Heinrico rebellat; et ob hanc iniuriam iuniori filio suo regnum iniungit. Hoc anno . . . totius i . . . es  cu . . . mul . . . ner . . . serunt . . .

1098. ind. 5. Counradus comes de Hohenburch regi rebellat, et idcirco expulsus est. Cum capta Nicea ciuitate exercitus Christianorum inde discederet, in quo plus quam 300,000 armatorum fuerunt, cum tanta plenitudine conduxit  uite necessaria Deus, ut de ariete nummus et de boue uix duodecim acciperentur. Sicque ad obsidendam Antiochyam uenerunt. Que per nouem menses obsessa et capta est . . . . aliisque commilitonibus suis. Qui etiam post aliquod tempus intra obsessi sunt a paganis; set afflicti fame nimis et siti, in tantum ut multi ex ipsis cruciferis equos  et asinos comederent, et uix ab humanis dapibus se quidam continerent. Clamauerunt ad Dominum, ne traderet Christianos in manus gentilium   . . . .

 1099. ind. 6. Imperator Radispone pascha celebrauit; ubi iisdem diebus magna mortalitas facta est; in qua Rabbodo Palatinus comes cum aliis innumerabilibus moritur. Counradus Traiectensis episcopus 4. feria pasche a negotiatore Fresico crudeliter occiditur. Obierunt episcopi, Oudalricus Eichstadensis, Herimannus Coloniensis, pro quo Fridericus constituitur. Urbanus papa qui et Otto obiit; Paschalis succedit. Hierosolima a Christianis capitur. Godefrido duce exercitum regente et in  . . . . . . . . . . . . . . . milia Maurorum occiderunt, et thesauros regis Babilonie occupauerunt. Filius imperatoris Heynricus leuatur in regem  Aquisgrani, Counrado rege cum inimicis patris sui in Ytalia consistente et consentiente.

 1100. ind. 7. Hiemps dura, et fames magna. Udo marchio et plures Saxonum, barbaros qui et Liuttici uocantur inuasit, et honorifice triumphauit. Athela marchya, Romam pergens, mortua est. Godefridus dux obiit apud Hierosolymam; et non longe a sancto sepulchro conditus iacet, qui exercitum Christianorum regebat; pro quo frater eius Baldewinus constituitur  .

1101. ind. 8. Imperator natalem Domini apud Mogontiam celebrauit. Ubi multi principes conuenerunt, et consilium imperatori dederunt, ut Romam mitteret nuntios propter unitatem ecclesie, et papam constitueret secundum electionem Romanorum et omnium ecclesiarum. Comes Heinricus  gratiam imperatoris acquisiuit, et ipse imperator marchyam Fresonum sibi tradidit. Qui statim illuc pergens cum uxore sua, ipse interfectus est, et illa uix euasit  .

1102. ind. 9. Imperator natalem Domini Mogontie celebrauit, ubi Henricus comes de Lintburch  dux effectus est.

1103. ind. 10. Imperator natalem Domini Mogontie celebrauit, ubi principes conuenerunt. Et in epyphania Domini Emehardus Wirceburgensis episcopus apud sanctum Martinum missam cantauit; et inter missarum sollempnia, quando episcopus populum monebat, imperator quasi corde compunctus Deo promittebat pro delictis suis Hierosolymam  pergere, sicque optimates regni decipiebat. Cumque principes ad eius curiam sepe conuenirent,  nichil de re publica agebant, preter quod sua ibi consummarent; propterea secum ficta fide uersabantur, et aduersus eum conspirabant. Sicque omnes regni principes decipiebat, ut nichil rerum ueritatis in re publica ageret, nisi quod suis temporibus cuncta uilescerent. Multe urbes et oppida eius bello sunt destructe et ecclesiarum Dei erat raptor, scilicet causa reconciliandi principes, illarum predia distribuendo. Quid multa? nemo umquam talia in antiquis uoluminibus repperit scripta, qualia inaudita perpetrarat facinora; et nisi mira Dei clementia eum sufferret, et ad penitentiam distulisset, terra eum uiuum, sicut Dathan, obsorbuisset.

 1104. ind. 9  . Erat in Radisbona in natali Domini imperatoris curia, ubi comes Sigehardus quoddam iudicium super clientes iniuste iudicauit; ex qua causa ab eis est occisus. Unde orta est maxima persecutio imperatori a cognatis illius et a cunctis principibus regni; quia si uellet ei subuenire, nequaquam esset interfectus. Cum uero ob id factum non paucos habere sentiret aduersarios, circumquaque ab insidiis eorum uallatus, aptum euadendi cepit inquirere locum. Tandem discessit, et ut sanctum pascha celebraret cum suis Mogontiacum uenit. Sancto igitur pascha inibi solempniter peracto, Leodium uenit. Quo uenire debuerunt comes Herimannus et Magedeburgensis ecclesie prepositus uocabulo Hartwigus, comitis Eggelberti  filius, episcopus ibi constituendus. Cumque simul in uia essent directi, ipsi suaque omnia a Teodorico comite de Saxonia sunt captiuitate detenti, et ne ad curiam peruenirent impediti. Talia autem ab imperatore comperta, nimis indignatus, circa festum sancti Andree congregato exercitu et filio suo comitante, uenit usque Fridislare; nam abinde debuit in Saxoniam pergere. Ibi nocte quadam filius quosdam de patris sui familiaribus, Herimannum scilicet et alios assumens, quod est 2 Id. Decembr. clam abscessit, et Baioariam ire contendit. Comperto igitur discidio filii a patre a Thiepaldo marchione, supra nominati comitis Sigehardi nepote, gaudens cum cunctis regionis illius primatibus obuiam uenit, et honorifice suscepit, optimumque  duxit ut natalem Domini Radispone celebrarent. Post natalem uero Domini nuncios Romam direxit, querens consilium ab apostolico propter iuramentum, quod patri iurauerat, numquam se regnum sine eius licentia et consensu inuasurum. Apostolicus autem ut audiuit inter patrem et filium discidium, sperans hec a Deo euenisse, mandauit ei apostolicam benedictionem per Gebehardum Constantiensem episcopum, de tali commisso sibi promittens absolutionem in iudicio futuro, si uellet  iustus rex, gubernator esse ecclesie, que per negligentiam patris sui deturbata est multo tempore. Mox ut apostolice consolacionis uerba percepit et banni solationem  a predicto episcopo, castellum, quod uocatur Nuorenbere, obsedit et sue ditioni subegit. At pater, mane comperto se priuatum filio, nimio dolore constringitur, et Mogontie natalem Domini celebraturus reuertitur. Obiit Ioannes Spirensis episcopus.

1105. Rex  Haluerstad uenit, et canonicos, quos Fridericus episcopus iniuste expulerat, locis et rebus suis restituit; ceterique canonici banno soluuntur, eo quod regis Heinrici anathematizati episcopo consenserant. Inde rex adiit Hildenesheim. Cumque urbi appropinquaret, Udo episcopus cum  paucis abiit. Canonici banno soluuntur; ordinati sicut et ordinator ab officio suspenduntur. Post uero episcopus canonicorum consilio reuocatus rediit, et banno solutus gratiam regis optinuit. Eo . . . . . Northuson, iuuene rege presidente, Rothardus Mogontinus archiepiscopus, et Giuehardus Constantiensis episcopus s. . . . . . . . multis capitulis recitatis, symoniacos a sancta ecclesia eliminandos esse censuerunt. Ieiunium quatuor temporum. . . . . . . . . . . . . . . . . . . . . Statim post epiphaniam legatos direxit  Bawariam, Coloniensem uidelicet et Treuerensem archiepiscopos, et ducem Fridericum, et Erlolfum cancellarium, si quo modo possent reconciliare eum. Filius uero respondens, fatetur, nulla ratione ei communicare posse, nisi  prius purgaretur excommunicationis noxa, qua diu tenebatur sedis apostolice censura. Nunciis uero reuersis, iter suum multa comitante caterua direxit Turingiam, ad locum qui dicitur Erphesfurt, ubi decenter a Ruthardo Mogontine sedis archiepiscopo suscipitur, et ibidem diem palmarum, et sanctum pascha in Quidelenburc celebrauit. Eo siquidem tempore aduenit patriarcha de Aquileia, eos si fieri posset complacandi gratia, dicens, non audere sibi communicare, nisi se uellet Deo reum recognoscere, et omni regno humiliare, insuper et Romane sedi in omnibus obedire. Timebat enim, ne et ipsum eius astutis sermonibus deciperet, sicuti ceteros antea sepe delusit. Idem patriarcha sanctum pascha Mogontie celebrauit, et post pascha, muneribus ab  eo susceptis, ad propria remeauit. Post pascha uero filius Goslare uenit, et ibi generale colloquium cum Saxonie principibus habuit, qualiter Dei adiutorio et eorum omnium consilio sua deberet ordinare, et ecclesiam modis omnibus uiolatam purgare et a scissione ad unionem redintegrare. Affuit etiam supradictus Constantiensis episcopus, domni pape cooperator fidelissimus, qui regem et omnes suos ab excommunicationis uinculo soluerat, et quendam presulem nomine Widelonem  , qui omnium  scelerum et inmundiciarum que pater egerat spurcissimus auctor existerat, ex apostolica auctoritate deposuerat, et alium in locum eius, quem rex et clerus eiusdem loci elegit, constituerat. Interim uero uisum est eidem Gebehardo apostolice sedis legato, et Ruothardo pontifici Mogontino, in ebdomada ante pentecosten habere concilium in Turingia, in loco qui dicitur Northusum, et ecclesiam quantum potuissent ad pristinum reuocare statum, et antiquam patrum regulam ibi recitare; scilicet inuasores episcopos, nec non et eos qui tunc temporis intrauerant symoniace, uiuos deponere, et sepultos effodere, et ab eis ordinatos manus inposicionem a catholicis recipere, et uxoratos clericos nullum diuinum officium celebrare. His ita diuina inspirante  gratia rite dispositis, rex, assumptis Saxonibus et Ruothardo archipresule Mogontino, qui diu a patre suo erat expulsus, post natiuitatem sancti Iohannis Baptiste, ad Rheni fluminis ripam usque perueniunt. E contra uero pater, qui tunc Mogontie cum suis mansit, transitum negauit, et os omnes, maxime comitem Palatinum, qui filio transmeandi promiserat apparatum, mercede corrupit, classemque nauium ad portum tanstulit Mogontinum, manuque militum et ciuium, ne transiret, prohibuit. At filius, uidens se patris potencia preuentum et se non posse transmeare, Mogontinus antistes Turingiam reuertitur; ipse uero Werzeburc adiuit, et episcopum Erlolfum, quem pater suus ibidem constituit, deposuit, et Ruopertum,  eiusdem monasterii prepositum, fecit episcopum. Cumque per dies aliquod inibi moraretur, ad Radisbonam iterum reuertitur. Ad uincula uero sancti Petri pater eius collecto exercitu insequitur eum; per Bawariam iter suum direxit, et os omnes, quos poterat, qui filio adherebant, uastando et igne cremando consumit, et sic ad Radisbonam ire contendit, ubi filium esse cognouit. Ut autem filius audiuit patrem ex inprouiso urbi appropinquare, uix abcessit, et fluuium qui dicitur Regen cum suis transuadauit. Cum uero uterque eorum paulatim suos congregaret, et dux Bemie patri in auxilium adueniret, nuncii inter eos diriguntur, si quo modo possent ad pacem reduci. Set cum nulla spes recuperande  pacis uel concordie foret, et pars sue multitudinis pugnare non auderet, et filio nullo modo posset resistere, nocte cum paucis fidelissimis elabitur, et per Bemiam Saxoniamque cum magna difficultate saltuum et fluminum transcurrens reuertitur Moguntiam, si forte transuadandi portum, ut antea, prohibere ualeret. Statim filius cum suis patrem insequitur, et Spire uenit ad Rhenum, prefectumque Spirensem mercede conduxit, et in uigilia omnium sanctorum nauium apparatum sibi  accommodauit, et manu militum, ne quis obsistere posset donec portum transmearet, obtinuit. In die autem omnium sanctorum abbatem Hirsowecensem  sublimauit in episcopum Spirensem. Ut autem compertum est patri filium Spire ad Renum uenisse, continuo illuc de Moguntia properans, sibi transitum prepedire iam sperans, illum cum suis transuadasse nimium stupefactus audiuit, et mox eadem die nimio perculsus timore rediens, ieiunus et nimis fatigatus Mogontiam uenit. Altera uero die abbatem de sancto Albano, nomine Theodericum, Spire dirigit ad eum, obtestans eum per Deum, ut recordaretur se patrem eius esse, et ne tam pertinaciter eum a regno uellet repellere. Ille audire distulit, set hoc ille mandauit, ut ab urbe uellet  citus digredi, ne occuparetur ab inimicis. At ille quantocius urbem egressus, ad castellum Hamersten uenit, ibique aliquandiu commoratur. Filius uero Mogontiam uenit, legatos Turingiam post episcopum mittit, et cum gloriose sancte ecclesie, a qua depulsus fuerat a patre, restituit. Post hec pater uidens multitudinem principum ex omni regno Mogontiam confluere, et apostolici nuncios debere  interesse, et pro certo sciens, quia filius generale colloquium ibi uellet habere, cogitans si forte posset aliqua racione eorum uoluntatem interrumpere, premisit Palatinum Sigefridum et comitem Willehelmum, qui adhuc conducti mercede secum remanserant, si forte potuissent condictum placitum filii impedire; ipsumque post eos predixit esse clam  uenturum. Cumque ad siluam, que uocatur San  , aduenissent, et filium cum magno exercitu alia parte reperissent, eique minime resistere potuissent, media nocte fugam inierunt. Ipse autem eos insecutus, ad Confluentiam uenit. Ibi patrem ex alia parte fluminis inuenit. Cumque ambo inibi conuenissent, pater nuncios misit ad filium, rogans ea que pacis sunt. Filius uero trans flumen ad patrem ueniens, se pedibus filii sui aduoluit, et quia filius et sanguis eius esset recordari uellet, premonuit  . At contra filius patris genibus aduolutus, rogabat, ut apostolico et omni regno uellet obedire; quod si nollet celestem Deum patrem habere, et sibi terreno patri penitus ibi in presentiarum uellet  renunciare, promisit, set minime compleuit. Cumque talia et his similia de statu ecclesie et de salute anime eius sermocinaretur per totum diem, uespertino tempore uterque eorum ad hospicium redierunt. Pater quidem incumbentibus noctis tenebris temptabat aufugere; set uallatus undique ab inimicis, nequaquam poterat. Mane uero patre assumpto ad castellum Pinguiam uenerunt, et ibi illa nocte pernoctauerunt, et altera die quasi inuitum in Bekelenheim  deduxit castellum, et in  uigilia natalis Domini Spirensi episcopo diligenter custodiendum commisit. Non balneatus, et intonsus, et ab omni Dei seruitio priuatus, ibi per omnes sacros dies permansit. Sicque filius natalem Domini celebraturus Mogontiam reuertitur. Heinricus  imperator Leodii moratus somnium relatu dignum uidit. Putabat se quasi in uiridario proceris arboribus consito deambulare, quarum que eminentior uidebatur, ad terram corruens unam arborum oppressit et terre secum prostrauit. Deinde cetere arbores paulatim lapse sunt. Quod postea rei exitus comprobauit. Imperator enim non longe post octo diebus egrotans, nono moritur, et in ecclesia sancti Lamberti coram altari sancte Marie tumulatur. Quinto ab hinc die comes Theodericus de Embike  Aquisgrani moritur. Dux Magnus Saxonum moritur, et ducatus Liutgero de Supelingeburg commendatur.

Romanorum 96us Heinricus rex, patre expulso, cepit regnare anno 1106. ind. 13. Imperator uero nimis cepit lacrimare, et mestus esse, et de peccatis suis sibi talia euenisse; timens sibi multo peiora a principibus futura, rogat episcopum Spirensem se presentari, seseque consilio eius et magnatum regni cuncta facturum promittit: regalia et castella, que optima et munitissima habebat, filio tradere, ut saltem sibi predia ad usus necessaria impenderet. Episcopus uero in natiuitate sancti Iohannis euangeliste Mogontiam uenit; ipse et Wirzeburgensis episcopus sacre unctionis ordinem a Ruothardo  archiepiscopo acceperunt, et post missarum sollempnia cuncta, que a patre audierat, filio et cunctis principibus enarrauit. Cumque regni principes hoc audissent, condixerant conuenire ad Ingeleheim 2 Kalendarum Ian. Ibique imperator est presentatus. Regnum filio tradidit, atque omnium pedibus prouolutus, precipue cardinali legato apostolice sedis, ueniam  et absolutionem banni precabatur, confitens se multo tempore anathematizatum esse a papa Hildibrando, et iniuste super eum constituisse Wicbertum papam, et suis temporibus rem publicam nimis esse turbatam; et cuncta, que sibi obiecerant, confessus est, excepto quod idola non adoraret. Cardinalis autem, qui inopinate ad hec facta conuenerat, dicens se nullo  modo tam magnam personam suscipere, propter quem tanta mala in toto regno sunt perpetrata, nisi ipsemet apostolicus adueniret. Deposito uero patre, filius Mogontiam cum regni principibus reuertitur, et propter regalia Werinherum comitem Hamersten misit et nequissimum uolcmarum, qui fuit consiliarius patris et omnium scelerum conscius; et in uigilia epiphanie ea attulit, et a Ruothardo archiepiscopo et omni clero et populo honorifice suscipiuntur; et ea coram principibus filio tradidit,  ita dicens: »Si non iustus regni gubernator extitisset et ecclesiarum Dei defensator, ut ei sicut patri suo euenisset.« Imperator autem, ut uidit sibi denegatam esse ueniam, cogitans secum, quomodo excitaret uindictam erga rem publicam, Coloniam uenit cum paucis qui secum remanserant; ciuibus illis omnia que eis acciderant flebiliter enarrauit. Deinde uenit Leodio, ibique honorifice ab episcopo et ciuibus est susceptus et consolatus. Conuocauit ad se ducem Heinricum et alios plures optimates; eorum pedibus se aduoluit, petiuitque ab eis auxilium, euentumque suum eis per omnia enarrauit. Illi uero ut audierunt eius querimoniam, misericordia moti super eum, fidele sibi adiutorium promiserunt, optimumque duxerunt, ut pascha Domini  cum eis ibidem celebraret  . Filius autem ut hoc audiuit, nunciauit regni principibus ibidem conuenire et placitum cum patre habiturum; mouit exercitum magnum, uenit ad Aquasgrani, premisitque quosdam de exercitu ad flumen qui uocatur Mosa, pontum sibi optinere. Hoc uero audientes qui patri auxilium promiserunt, scilicet filius ducis, ex altera parte fluminis conuenerunt. Instigante diabolo, in cena Domini magna cedes facta est inter eos; multi etiam per emersionem fluminis perierunt. Rex uero, ut comperit hoc factum, timuit ne inimici irruerent super eum. Declinauit inde, et ad castellum Bunna uenit, ibique sanctum pascha, prout potuit, celebrauit. Deinde uero uisum est ei apud Wangionem ciuitatem placitum habere pentecosten;  ibique Heinricum ducem rebus publicis priuauit. Pater autem cum gaudio magno Leodio pascha Domini cum suis celebrauit, et post sanctum pascha iterum Coloniam reuertitur; ciuesque illi cum iuramento urbem sibi custodire promiserunt, ac deinde, sicut docti fuerant ab eo, intus et foris se optime munire ceperunt. Rex uero, ut uidit uersutiam patris, et antiquam exercere maliciam aduersus rem publicam  , magnum congregauit exercitum de omni regno, et post festiuitatem sanctorum Petri et Pauli ad partes Confluentie uenit; ibique collecto exercitu, Coloniam uenit, eamque obsedit. Colonienses uero ut boni milites stabant inperterriti, fortiter ei resistentes, et strennuissime, qualiter numquam antea est uisum, decertantes, et  quidam genus hominum, qui uocantur Gelduni, quos dux Heinricus eis in auxilium miserat, uiri bellatores et strennui et nimis docti ad prelia. Idcirco ceciderunt multi uulnerati, et regis exercitus minime eis poterat preualere. Cumque per tres ebdomadas ibi resideret, et nulla spes sibi acquirendi esset, amouit exercitum ad Aquasgrani. Erat enim estas magna, et pre nimio fetore non poterat exercitus amplius sustinere laborem. Contigit autem interim imperatorem Leodio egrotasse; et perductus  terim imperatorem Leodio egrotasse; et perductus usque ad mortem, Kalendis Augusti diem ultimum clausit. Gladium et diadema, que adhuc secum habebat, filio suo misit cum Erkenbaldo, fidelissimo camerario suo, et Burchardo episcopo de Monestere, quam tunc uinctum tenebat; mandauitque ei, ut omnibus ueniam daret et indulgeret, qui secum in angustiis suis permanerent; et rogans eum etiam Spire iuxta parentes suos sepelire. Rex uero statim conuocauit ad se principes regni, et querit ab eis consilium, quid de patris exequiis esset facturus. Erat enim humatus, sicut regem decebat, si aput Deum meruisset, aput sanctum Lantbertum Leodio, honorifice, ab episcopo qui semper sibi extitit fidelis in omnibus. Tunc principes regni  sibi dederunt consilium, ut preciperet eum effodi, ne esset in eadem sentencia, qua pater, si ullas sibi faceret exequias; et in edem non consecratam illum poneret, et Romam nuncios mitteret, et ab apostolico banni solucionem, si fieri posset, sibi impetraret. Sicque factum est, ut prediximus, et in quandam Mose insulam est positus, nullumque diuinum officium ulterius super eum est factum, nisi Ierosolimitanus quidam monachus casu uenit, et sibi die noctuque, usque dum ibi stabat, indesinenter psalmodiam cantabat. Proh dolor! quod umquam talis persona ita meruit tractari a filio suo et a regni principibus, et nisi adesset ulcio diuina, nequaquam in extremis suis ei sic euenire. Post hec placuit regi, ut patrem suum Spiram deferret, et precepit  de aliquibus familiaribus suis maxime Erkanbaldo, qui semper in angustiis suis sibi adherebat, ut sibi illuc preberet famulatum. Cumque 3 Non. Sept. illuc allatus esset, solito more defunctorum exequiis honorifice a clero et populo suscipitur et in basilicam sancte Marie, quam summo studio construxerat, portabatur. Idcirco episcopus interdixit ullum diuinum ibi celebrare officium, donec purgarentur ab hoc facto. Et sic extra monasterium fecit corpus statui in capella nondum consecrata. Unde factus est tumultus et planctus magnus in populo, quia dilexit locum et populum pre omnibus. Post hec multo tempore inhumatum corpus ab incolis ibi frequentabatur. Leodicensis uero episcopus, cum aliis qui regi rebellauerant, cum uiderent  se esse destitutos morte imperatoris, Aquasgrani ad dedicionem uenerunt; excepto duce Heinrico, qui in rebellione permansit. His expletis, rex cum magna ira reuersus est Coloniam, precepitque per omnes ciuitates Regno adiacentes congregare exercitum,  ut sibi in adiutorium nauigio uenirent, ut se uindicaret in eis. Colonienses hoc audientes, nimis inde stupefacti et perterriti, et undique ab inimicis uallati, et in nullo spem habentes, promiserunt se regi daturos sex milia thalentorum argenti. Rex uero, dolens quod multi cecidissent in obsidione, diu denegauit; tandem Deo inspirante concessit; et sic exercitus elabitur, et unusquisque cum gaudio ad propria reuertitur.

1107, ind. 14. Papa ex synodi sententia apud Trecas Routhardum Mogontinensem episcopum ab officio suspendit, eo quod Udonem Hildenesheimensem sine ecclesie consensu restituit, et quia Reynhardum contra iura canonum Haluerstadensi ecclesie ordinauit. Similis sententia de Giuehardo Constantiensi  datur  , quia his consensit qui Godescalcum Mindensi ecclesie loco episcopi intruserunt, et quia Heynricum Magedeburgensem ordinauit. Omnibus ibi ecclesiis apostolicus libertatem, ut ex precepto canonum prelatos sibi eligant, quos dignos uiderint, restituit.

Rex Heinricus obuiam pape Radisponam uenit, set papa non ueniente, ibidem natalem Domini celebrauit; pascha uero Mogoncie celebrauit, indeque obuiam pape in confinio Lotharingie et Francie; per triduumque legatis inuicem missis, infecto, pro quo uenerant, negocio, discesserunt; et rex Mettis in pentecoste fuit. Inde Saxoniam ueniens, inuenit ibi ducem Bemie patria pulsum, quem reduci iussit in ducatum per comitem Wicbertum. His diebus, cum rex esset Goslarie, tonitrium cum fragore  super eum dormientem ueniens, nocte excitatum perterruit, fulmenque secutum umbonem clipei ad caput ipsius positi, partemque gladii iuxta latus eius iacentis liquefecit, ipso illeso permanente. Deinde circa festiuitatem omnium sanctorum cum exercitu Flandriam petiit, et pacto cum comite illius prouintie Rouperto confirmato, Aquisgrani uenit, ibique natalem Domini celebrauit.

1108, ind. 15. Rex de Ungaria contra legem conspirare cepit. Quod cum audisset rex, collecto exercitu, circa festiuitatem sancti Michahelis bello eum petit. Eodem anno rex Palatinum comitem Sifridum retrusit in custodiam.

1109, ind. 1. Eclypsis solis facta est 2 Kal. Iun. Plures fulmine perierunt. Heinricus rex natalem  Domini Mogontie celebrauit, et post pentecosten regem de Boulena  bello petit, eumque nimis coartat. Eodem anno desponsauit filiam regis de Anglica terra. Routhardus archiepiscopus obiit  .

 1109. Archiepiscopus Colonie Fridericus, Bruno Treuerensis, cancellarius Adelbertus, comes Herimannus de Winceburch, aliique principes satis clari,  Romam cum pompa non parua uadunt, inter domnum apostolicum et regem concordiam facturi. Domnus apostolicus omni paternitate, omni mansuetudine  eum se excepturum spondet, si ipse se ut regem catholicum, ut ecclesie filium et defensorem, ut iusticie amatorem, sancte Romane sedi exhiberet.

1110, ind. 2. Non. Martii synodus gloriosa in Lateranensi ecclesia, presidente domno papa Paschali, celebratur. Predicti legati Leodium ad regem ueniunt, responsum pape referentes. Ibi rex Anglici regis filiam sponsam suscepit, quam in pascha apud Traiectum regio more dotauit. Expeditio in Italiam ab uniuersis occidentis principibus Traiecti collaudatur. Circa 5 Non. Iun., stella adulta iam nocte apparuit, radios admodum longos uersus austrum de se effundens. Eclypsis lune facta est 2 Non. Mai  . Slaui regionem Albianorum irrumpunt, multisque occisis et captis redeunt. Inde dux  Liutgerus permotus terram Slauorum hostiliter inuadit, regionem predabundus perambulat, nouem urbes munitiores et opulentiores capit, obsidibusque ab ipsis acceptis uictor redit. Circa assumptionem sancte Marie rex regio apparatu Italiam ingreditur. Omnes ciuitates munite, omnia castella regi subduntur.

1111, ind. 3. Rex natalem Domini apud Florentiam celebrat. Quo peracto, 2 Idus Februarii Rome ab apostolico honorifice excipitur. Datis autem utrimque obsidibus, in ecclesia beati Petri consident, super negociis ecclesiasticis tractaturi. Dum hec aguntur, factione quorundam tumultus in ecclesie gradibus oritur. uulnerantur plures, quidam trucidantur. Quo audito, a rege concilium disturbatur; apostolicus cum cardinalibus regie custodie deputatur.  Romani trans pontem ultra Tyberim diffugiunt. Eadem nocte tota ciuitas Lateranensis tumultu bellico concutitur. Orto mane, erectis signis, Lateranensis unanimiter regem ex improuiso inuadunt. Cubicularii uero regis arma corripiunt, multitudini uiriliter resistunt. Rex uero et acies sua iam adaucta, que prius rara, uenientes audacter inuadit, occursantes multos obtruncat, ceteros fugat; plenaque uictoria potitus, adducto secum apostolico cum cardinalibus, uersus Albam ciuitatem tendit; castra in campis urbi adiacentibus figit, ubi per totam quadragesimam moratur. His ita gestis, regis optimates quidam, communicato consilio, papam, qui adhuc in custodia regia detinebatur, adeunt, monent, orant, ut super regis negocio  mitius agat, iniurie, si quam aduersus regem habeat, obliuiscatur, fedus cum rege ineat; regis sibi fidelitatem et obedientiam proponunt; omnimodo sollicitant, ut que pacis et concordie sunt, cum primoribus regni disponere dignetur. Rex ipse pedibus eius humiliter profusus, ueniam postulat, obedientiam spondet, dummodo ei in regia potestate iure antecessorum suorum catholicorum regum uti concedat. Sicque sepius domnum papam, ut animi rigorem aliquantisper temperaret, attemptauit. Tandem papa uincitur et cedit, et sic Romam honorifice  redire permittitur. Igitur cum cardinalibus ceterisque personis ad tale negocium dignis de consecratione regis tractat. Statuta autem die, scilicet Idus Aprilis, in ecclesia beati Petri regem imperatorem consecrat. Cumque usque ad communicandum misse sollempnitas esset celebrata, apostolicus dato silentio regem sic alloquitur: Hoc corpus Domini nostri Iesu Christi, natum ex Maria uirgine, passum pro salute generis humani, sit confirmatio uere pacis et concordie inter me et te. Et communicantes, inuicem osculati sunt. Post hec imperator apostolicum regiis muneribus donat, a quo tamquam filius a patre salutatus dimittitur. Pentecosten uerone celebrat. 7 Id. Augusti cum frequentissimo episcoporum aliorumque principum conuentu patrem suum regio  more Spire sepelit.

In assumptione sancte Marie apud Mogontiam Adelbertus, omnium cancellariorum qui ante eum fuerant in aula regis celeberrimus, presente imperatore et consentiente, unanimi ecclesie electione Mogontinus archiepiscopus constituitur. Palatinus comes Sifridus solutus, honori suo restituitur.

1112. Imperator natalem Domini Goslarie celebrat. Dissensio Liutgeri et marchionis Roudolfi cum imperatore. Unde principum sententia utrique dampnantur. Ducatus Ottoni de Ballenstad committitur, marchia Elperico. Imperator Saltwidele obsidet, ipsi non longe, cum imperatore pugnaturi, cum exercitu manent. Set bellica tandem rabie dissipata, predicti principes gratia imperatoris utuntur.  Adelbertus Mogonciensis electus regie custodie mancipatur.

1113. Reynhardus episcopus Halberstadensis, et Wicbertus, infidelitatis apud imperatorem secundo denotantur. Imperator absente episcopo Haluerstad uenit; Horneburch obsidet. Episcopus uero et Palatinus comes Sifridus, Wicbertus et comes Lothowicus, cum imperatore pugnaturi castris haud longe fixis manent; set deditione urbis facta, ipsique episcopo die statuta, ut se, si posset, de obiectis excusaret, bellicus ille tumultus solutus est. Imperator uero uersus Rhenum uadit. Dum hec aguntur, Wicbertus ab amicis imperatoris capitur. Sifridus Palatinus comes occiditur. Que res imperatori non modicam leticiam contulit. Imperator  Wormacie pascha celebrat. Eo adducitur episcopus Mogontinus; Triueles imperatori redditur; denuo custodie mancipatur. Post pascha imperator Goslariam regreditur; Reynhardus episcopus interuentu principum gratiam imperatoris obtinet; Horneburch concrematur.

1114. Imperator natalem Domini Bauenberg celebrat. Altera die post epiphaniam collectis totius regni principibus, nuptias filie regis Anglici cum ingenti gloria consummat, quales ante eum nemo regum longo ex tempore disposuit. Ibi Lothowicus,  qui se putabat bene in gratia imperatoris esse, iussu eius comprehenditur et custodie mancipatur. Que res multos principum contra regem exacuit. Udo Hildesheimensis episcopus obiit.

1115. Imperator natalem Domini Goslarie celebrat. Duci Liutgero, episcopo Haluerstadensi, Palatino comiti Fritherico, marchioni Roudolfo, ut curie huic intersint, edicit. Non ueniunt; in presidio interim Walbike commorantur. Imperator Bruneswich occupat, Haluerstad deuastat. Orlagemunden ab amicis eius obsidione uallatur. Contra quos dux Liutgerus et principes predicti, adiunctis sibi Fritherico comite Westfalie, Heynrico fratre suo, Heinricho de Lindburch, Herimanno de Cauelage, tendunt. Imperator uero eis in loco qui dicitur  Welpesholt  occurrit. Ibique 3 Idus Februarii acriter cum eo congrediuntur, et uictoria plena  potiuntur. In natiuitate sancte Marie Theodericus, sancte Romane ecclesie cardinalis presbyter, cum frequenti Saxonie principum conuentu Goslariam uenit, et quedam de ecclesiasticis negociis utilia disseruit. Paucis diebus interiectis, idem ante festum omnium sanctorum Frideslar conueniunt, que ad honorem regni et utilitatem sunt, tractaturi. Sub eodem tempore imperator Mogontiam uenit, cum subito eiusdem urbis familia; tam nobiles, tam ministeriales, ipsum adeunt, orant, ad omne seruitium suum fidelissimos se amodo promittunt, dum episcopum, quem iam triennio captum  tenuit, eis reddat. Tandem precibus eorum uictus, tum etiam quasi ui pro temporis articulo coactus, episcopum eis reddidit.

1116. Theodericus cardinalis moritur, Colonie sepelitur, astantibus episcopis 14 cum Liutgero duce multisque aliis principibus. In natiuitate sancti Stephani Mogontinus electus ab Ottone uenerabili Bauenbergensi episcopo ordinatur. Magna eris inequalitas facta est. Circa natalem Domini luna clare fulgente, alia orta est ab occidente. Qua diu cum naturali luna congressa, modo assultus, modo fugam utrisque simulantibus, obscurissima tandem nube tecte sunt; qua recedente, naturalis luna sola fulgebat. Similis quoque conflictus in stellis uisus est.

 1117. In octaua sancti Ioannis euangeliste ate per orbem terribili et inaudito hactenus terremotu terra concutitur; maxime uero in Ytalia minax hoc periculum per multos dies continue deseuit, adeo ut montium collisione et subuersione Aedisse  fluminis meatus per aliquot dies obstrueretur. uerona ciuitas Italie nobilissima, edificiis concussis, multis quoque mortalibus obrutis, corruit. Similiter in Parma et in uenetia aliisque urbibus, oppidis, et castellis, non pauca hominum milia interierunt. Unstrot fluuius, aluei sui profundo scisso, ex toto  absortus est terre motu. Repleto autem ipso hyatu, licet post multa horarum spacia, solito fluebat lapsu. Abbas Corbeiensis Erkembaldus pluresque de Saxonia Iherosolymam uadunt. Paucis ante natalem Domini diebus celum post solis occasum igneo colore late resplenduit, nec longe post quasi radius solis late emicuit, luna quoque prodigiale intuentibus signum edidit.

1118. Domnus papa Paschalis feliciter ad Dominum migrauit. Successor ei eligitur Ioannes, ipsius antea cancellarius, qui et Gelasius dictus est. Imperator uero alium surrogat, Bacarensem  scilicet episcopum, quem Gregorium uocauerunt. Quo facto, Iohannes electus apostolicus Beneuentum secedit; imperatorem cum ydolo suo,---hoc enim  nomine, quem ipse substituit uocatus est,---omnesque huic parti consentientes excommunicauit. Mogontini archiepiscopi milites, comesque Heremannus presidium ducis Friderici in Oppenheim diruunt, concremant, multique igni absumpti sunt. Baldewinus rex Iherosolimitanus post multos pro Christiana religione labores moritur, et iuxta fratrem suum Godefridum sepelitur. Iherosolimitani alium Baldewinum, nepotem suum, in locum eius substituunt.

1119. Domnus apostolicus Gelasius synodum in Francia celebraturus, apud Cluniacum moritur, ibique sepelitur. Cui archiepiscopus uienne, uir religiosus, succedit, Kalistus nomine. Imperator et principes regni in festiuitate sancti Iohannis Baptiste  conueniunt, et in concordiam redeunt, ita tamen, ut omnis causa que hactenus ecclesiam disturbauerat et inter eos fomitem discordie ministrauerat, in presentiam domni apostolici Kalisti differretur. Multi mortalium a lupis deuorantur. Calistus papa synodum Remis circa festum sancti Luce celebrat, cui Adelbertus Mogontinus archiepiscopus, pluresque episcopi Germanie interfuerunt. Imperator non longe cum suis consistit, auditurus super synodalibus decretis; sed nichil quod ad reconciliationem pertineret, actum est; immo imperator anathematizatus est.

1120. Dux Liutgerus, Fridericus Palatinus comes, Roudolfus, et plures alii imperatori reconciliantur  Goslarie. Fames ualida: modius siliginis duobus solidis uenit.

1121. Dux Liutgerus, comes Herimannus de Winceburch, numerosa et forti manu Monasterium uadunt pro restituendo Theoderico episcopo. In qua restitutione incaute sancti Pauli templum nobiliter constructum incendio conflagrant cum omni fere urbis loco. Predictus dux omnes fere urbis defensores, tam nobiles quam ministeriales, captos abducit. His actis, Dulmene urbem munitam in deditionem accepit. Circa festum sancti Michahelis in  sede episcopali Werciburch imperator et totius regni principes conueniunt, et in concordiam redeunt, iudicio et consilio domni apostolici causam imperatoris determinandam reseruantes.

1122. In festo natalis Domini uehementes turbines uentorum innumera edificia et arbores a radicibus subruerunt, et inundatio aquarum ex ymbrium distillatione, supra quam cuiquam mortalium credibile sit, euenit; multisque mortalibus summersis, his qui euaserant, diuturni doloris causa extitit. Circa festum sancte Marie Spire conuentus principum fit. Ibi episcopus Ostiensis, uir religiosus, sancte Romane ecclesie legatus, consulente papa Calisto, imperatorem banno absoluit. Imperator uero, ut ecclesiastice iusticie satisfaceret, inuestituras  ecclesiasticarum dignitatum sancto Petro remisit; ita dumtaxat, ut libera electione precedente, et canonum grauitate conseruata, imperialis autoritas, quod sui iuris est, in constituendis episcopis siue abbatibus uel abbatissis non amitteret; et si in constituendis his dignitatibus discordia, ut sepe fit, oboriretur, imperialis potestas consilio sapientum contrairet.

1123. Adelbero Bremensis archiepiscopus canonice electus pro reposcenda pallii dignitate Romam uadit; ibi a domno apostolico Calisto honorifice suscipitur, in archiepiscopum ab eo consecratur, habitaque synodo canonico et iudiciario ordine pallium obtinuit, negligentia duorum antecessorum  suorum amissum et in Danos translatum.

1124. Eclypsis lune facta est Kal. Februarii. Magne molis grando cecidit 9 Kal. Augusti. Eclypsis solis facta est 3 Idus Augusti. Magna fames accidit. Calistus papa obiit, cui Honorius successit.

1125. Imperator Traiecti infra ebdomadam pentecosten obiit; corpus eius Spiram defertur. In festo sancti Bartholomei omnes totius imperii principes Moguntie conueniunt, omnes unanimiter ducem Liutgerum in regem eligentes.

1126. Nouus rex natalem Domini apud Argentinam celebrat, dehinc ad patriam redit. Rotgerus Parthenopolitanus episcopus obiit, cui Northbertus succedit. Rex, rapta acie admodum parua, in  Bemiam pro restituendo Ottone, qui iniuste priuatum se honore predicte prouincie querebatur, tendit, incaute quidem. Tria enim milia, non plus, secum assumpsit; hostium uero 20 milia aut amplius erant. Ducenti uero expeditiores regem precedebant, ad precidendas indagines silue, que Bemiam a Saxonia disterminant, dispositi. Cumque hi per inuia et abrupta silue quasi repentes laborarent, tum niuium magnitudine, tum indaginum incisione fatigati, hostium insidiis ex improuiso  circumueniuntur. Obtruncantur ibi plerique terre meliores, uiri fortes et nobiles, domi militiaque clari. Rex expeditionem mouet super Fridericum ducem Sueuie uel Alsacie; set eo in munitiora terre se recipiente, rex infecto negocio redit. Treueris apud sanctum Eucarium reperitur  corpus sancti Matthie apostoli subtus altare Iohannis baptiste. Quo digne locato, deinceps ab omni populo Teutonico maxima deuotione colitur.

1127. Rex Norinberch urbem munitissimam obsidione premit; set nil relatu dignum actum est ibi, set sine effectu cum dampno suorum inde rediit. Heynricus Patherbrunnensis episcopus obiit, cui Bernhardus succedit.

1128. Circa festum sancti Iohannis Baptiste rex  expeditionem contra Counradum fratrem Friderici ducis mouit, obseditque urbem Spire; acceptisque obsidibus, circa festum sancti Martini discessit.

1129. Post pentecosten rex urbem Spire iterum obsidione uallat, quia fidem, quam superiori anno dederant, infregerunt.

1130. Rex natalem Domini cum multa frequentia principum circa urbem Spire in tentoriis celebrat. Tandem Spirenses uidentes constantiam regis, fame coacti, sese cum ipsa urbe regi tradiderunt in festo sanctorum innocentum. Honorius papa obiit, cui Innocentius successit. Burkardus de Lucca  occiditur; unde rex contristatus et iratus, Winceburch, castrum Herimanni comitis, cui huius cedis consilium et iussum imponebatur, obsidione circumdat.

 1131. Rex natalem Domini Gaudersem celebrat. Herimannus consilio principum cum predicto castro regis se potestati tradit. Quem rex custodie deputat; castrum uero euerti solo tenus imperat.

1132. uehementissima uis uentorum innumera edificia subuertit. Eclipsis lune facta est 5 Non. Marcii  . Translatio sancti Godehardi facta est. Circa assumptionem sancte Marie profectio regis in Italiam pro consecratione sua ab apostolico apud Romam in cesarem. In quo itinere cum ad urbem Augustanam uenisset, eam pacifice ingressus est. Set quorundam ciuium factione seditio contra regis homines exorta est; et hac de causa repentino igne, ut in tali tumultu fieri solet, ciuitas fere tota conflagrauit,  et multi tam gladiis quam flammis perierunt.

1133. Rex natalem Domini in Longobardia apud uillam, Medicinam  dictam, celebrat. Per Italiam pleraque loca munita sibi resistentia c pit. Tandem 2 Kal. Maii Romam cum summo fauore ingreditur; ibique 2 Non. Iunii, quo tunc dies Dominica extitit, Lateranis in basilica sancti Iohannis Baptiste a domno apostolico Innocentio in imperatorem consecratur. Bernhardus Patherbrunnensis  episcopus, qui tunc cum rege aderat, usum rationalis in celebrationibus missarum, constitutis temporibus, et dedicationibus ecclesiarum, seu ordinationibus ecclesiasticorum graduum, in proprio tantum episcopatu sibi suisque successoribus a predicto papa Innocentio promeruit. Post hec imperator cum suis  in reditu cum ad locum quendam uenisset, qui propter situs angustiam Clus  , quasi preclusus uocatur---quippe ex una parte excelsissimo monte adiacente, ex altera parte profundissimo flumine currente, uia in medio, quatuor seu quinque itinerantium simul spacio, patente---et cum ibidem transitus imperatori ab incolis negaretur, ipse miro euentu et perspicuo Dei auxilio eundem locum celeriter irrumpendo,  fugatis hostibus cum suis pertransiit, et urbem in supercilio ipsius excelsissimi montis positam repentino assultu cepit, et principem eiusdem urbis captiuum secum abduxit. Duo circuli, maior et minor, circa solem apparuerunt 3 Kal. Iulii circa horam terciam; minor circulus ambiens principale templum Patherbrunnensis sedis, et maior circumdans ciuitatem, ibidem consistentibus uidebatur. Ipsa die, hora 9, ipsum templum cum omni fere ciuitate, proh dolor! incendio conflagrauit. Eclypsis solis facta est 4 Non. Augusti circa horam sextam, in tantum ut stelle in celo apparerent. Magna inequalitas eris et pluuiarum inundatio per totum tempus messis subsecuta est. Rex Danorum pluribus aduenis Teutonicis terram suam  incolentibus truncationes membrorum facit. Hac de causa imperator super eum expeditionem mouere intendit.

1134. Imperator pascha Haluerstad peragit. Ibi rex Danorum ueniens, sese in potestatem imperatoris tradit, obsidesque dat, iuramentum facit, se sucessoresque suos nonnisi permissu imperatoris successorumque suorum regnum adepturum; et pulchro spectaculo, nullis retro temporibus audito, ipso sancto die pasche idem rex Danorum, regio more coronatus, coram coronato de more imperatore gladium ipsius portat. Et sic in gratia imperatoris repatriauit. Nortbertus Magedeburgensis archiepiscopus obiit, cui Conradus successit.

 1135. Dominica ante mediam quadragesimam,  scilicet, 16 Kal. Aprilis, frequens principum fere totius regni conuentus fit apud Bauenberg, imperatore presente. Ibi Dei gratia aspirante, Fridericus dux Sueuorum comitantibus principibus in concordiam cum imperatore sociatur. In festo pentecosten apud Magadeburgum primum principes regni coram imperatore firmissimam pacem domi forisque ad 10 annos iurauerunt. In festo sancti Michelis, in loco qui dicitur Mulenhusen, Conradus, frater Friderici ducis, imperatori reconciliatur.

1136. Irruptio Slauorum in partes Saxonie. Contra quos Adelbertus marchio exercitum mouens, terram eorum non semel hostiliter inuasit et depopulatus est. Circa assumptionem sancte Marie expeditio imperatoris in Ytaliam.

 1137. Imperator natalem Domini, similiter et pascha, in Italia celebrat, pentecosten uero apud Barum cum generali Italicorum principum. Ibi Bruno Coloniensis archiepiscopus obiit; cui Hugo decanus sancti Petri successit, qui et ipse post paucos dies ibidem obiit. Ibi ambo conditi iacent. Princeps Apulie Rozir nomine, ob cuius insolentiam maxime imperator Italiam intrauerat, statuit castrum satis munitum in ipso latere ciuitatis Bare; in quod castrum multitudinem predonum collocauerat, qui terra marique, quicquid attingere poterant, inauditis miseriis et calamitatibus regiones opprimebant. Simili modo per totam fere Italiam fecerat. Pentecoste celebrato imperator castrum cum exercitu circumdat; quod nimio sudore expugnans, igni  tradit soloque cequat. Predones comprehensi suspensi sunt circa turrim exustam, numero quingenti uel eo amplius. Quo terrore omnis ciuitas, omnis munitio, regie se potestati tradit. Exin imperator in Calabriam transiuit. Ibi legati Grecorum ad eum magnifice ueniunt, quos ipse magnificentius suscepit ac dimisit. Adelbertus Mogontinus archiepiscopus obiit; post cuius obitum ciuitas una cum principali templo igne concremata est. Marchyo Adelbertus, collecta ualida manu, hyemali tempore terram Slauorum predabundus perambulat. Imperator, rebus in Italia compositis, in ipso reditu 2 Non. Decembris obiit; corpusque eius delatum in patriam sepelitur regio more in hereditate paterna,  in loco qui dicitur Lutheron.




ANNO DOMINI MXXIX.
DUDO DECANUS S. QUINTINI uIROMANDENSIS.





NOTITIA HISTORICA.


 Dudo, canonicus et postea decanus S. Quintini uiromandensis, quomodo ad Normannorum historiam conscribendam sit adductus, ipse prefatione ad Adalberonem episcopum Laudunensem directa profitetur.

Historie igitur scribende manus Richardo I duce uiuo susceptum, post eius mortem, que a Dudone in a. 1002, ab aliis  in a. 996 collocatur, est exsecutus; sed quo anno opus finierit, nusquam indicauit. Quod tamen post a. 1015 factum sit oportet, cum hoc anno Dudo nondum esset decanus  . Opus, quod etiam Richardo duci, Rodulfo comiti, et Rotberto archiepiscopo Rothomagensi inscripsit  , tribus libris  digessit, primo Astingi, secundo Rollonis res breuiter perstringens, tertio Willelmi  et Richardi historia fusius exposita. Res quas narrauit maxime a Rodulfo comite se accepisse testatur  ; fontes scriptos nullos indicat. Ideo fieri non potuit quin multos errores commiserit, tempora, personas commutauerit, aliisque mendis narrationem suam maculauerit. Cum preterea orationes multas inseruerit, descriptiones rerum et personarum sepe inuenisse et petico more exornasse uideatur, fuerunt, qui potius fabularum quam rerum scriptorem Dudonem iudicarent eiusque librum nullius esse auctoritatis putarent  . Quod tamen leuissimum fuit iudicium. Nam quamuis non sine causa hec ipsi obiiciantur, quamuis populi amore ductus res ab eo gestas sepe nimis amplificare uideatur,  et preterea sermone utatur tumido atque inflato, uersibus inanibus, obscuris et interdum nimis puerilibus librum grauet atque deformet potius  quam exornet, nichilominus multa continet minime spernenda. Dudo litteras fuit bene doctus, qui etiam Grece lingue cognitionem habebat pluresque antiquitatis petas legerat  ; semper tamen, modestia fortasse affectata, se muneri imparem, nimis imperitum, debilem atque infacundum professus est. Res uero Normannicas uberrime exposuit, nusquam ualde a uero aberrauit, sed ut Lappenberg nuper docuit  , cum aliis fontibus plerumque conuenit; que fabulas redolent, tum ex priscis Normannorum carminibus hausisse, tum ex ore comitis Rodulfi aliorumque uirorum, qui rebus interfuerant, accepisse putandus est, et tam his quam aliis locis mores habitumque populi luculenter descripsit et quasi coloribus uegetis pinxit. Ideo ipsius librum non dubito  quin inter pretiosiora huius eui monumenta reputem; et fere dignum putarim qui integer in Monumentis ederetur. Cum tamen paucis tantum locis res Germanicas tetigerit, noue editionis e codicibus adornande curam Franco-Gallicis relinquimus, fragmenta uero, que res ab Ottone Magno gestas illustrant, hoc loco exhibemus  . Etiam hec, quamuis erroribus quibusdam aspersa, plura continent notatu digna, e. gr. que de conuentu regis Ottonis et ducis Willelmi, de Hermanno Saxonum duce a Danis capto, de obsidione urbis Rothomagensis, aliisque referuntur.

Textum a Duchesnio  ex duobus codicibus, Sirmundi, iam Middlehill  asseruati  , et F. Ambrosii editum, ope codicis Rothomagensis  , olim S. Petri de Gemmeticis, mbr. s. XII inc., fol., accurate et laxius  scripti  , a u. Cl. L. Bethmann collati, emendauimus.

Dudonis narrationem quam Guillelmus Gemmeticensis in epitomen redegit  , Ordericus uitalis  secutus est  , etiam Saxo Grammaticus respexit,  , ita ut auctoris fama Normannie Gallieque fines iam medio euo sit transgressa.


G. WAITZ.





DUDONIS SUPER CONGREGATIONEM S. QUINTINI DECANI DE MORIBUS ET ACTIS PRIMORUM NORMANNIAE DUCUM LIBRI TRES.






ADMONITIO DUCHESNII.

 Dudo, primum clericus, »pretiosi, ut ait, martyris Christi Quintini canonicus,« et hoc nomine ab Alberto ueromandensium comite ad Richardum Normannorum ducem missus, ut interuentu suo regem Francie Hugonem, ipsi comiti infensum, pacificaret. Postea uero super totam Sancti Quintini congregationem decanus constitutus, ut idem prenotat. Initium scribendi facit ab Hastingo Danorum duce, qui Rollonem precessit; finem in morte Richardi I, Normannie ducis, cuius auus Rollo. Declaratque  se opus incepisse non uoluntate spontanea, sed ut duci illi redderet sue seruitutis officium, propter innumera beneficia que absque suo merito ei dignatus erat impertiri. Operis autem necdum primas  partes attigerat, cum lacrymabilis fama Richardum principem obiisse nuntiauit. Et tunc omnia in illius dolore postponere uoluit, ut ipse testatur, propter nimium fletum intolerabilemque planctum. Sed per filium eius ducem Richardum, et precipuum comitem Rodolphum Ibreicensem, res eadem illi representata fuit. Institerunt ambo precibus, ut quod Richardus pater preceperat exsequeretur, et ne propositum imperfectum relinqueret  contestati sunt. Acquieuit ille preceptis precibusque eorum, exsecutus est, et absolutum opus Adalberoni episcopo Laudunensi, auctoritate sua confirmandum, dedicauit. Peritum uirum appellat Guillelmus Gemmeticensis monachus in epistola sua ad Guillelmum I Anglorum regem. Et Ordericus, monachus Uticensis, siue Sancti Ebrulfi, de eodem sic paucis uerbis loquitur in prologo libri III Historie sue: »Bellicos actus trium ducum Dudo ueromandensis decanus eloquenter enarrauit; affluensque multiplicibus uerbis et metris panegyricum super illis edidit, et Richardo Gunnoride, gratiam eius captans, transmisit.« Nec non libro uI sub finem: »De aduentu, inquit, Normannorum, et crudeli barbarie illorum Dudo ueromandensis decanus  studiose scripsit, et Ricardo II, Gunnoridis filio, duci Normannorum, destinauit.« In huius editione duobus codicibus usus sum, uno uiri illustr. D. Francisci Ambrosii, altero D. Iacobi Sirmundi, qui et solus carmina uaria rustico magis quam petico stylo intertexta exhibuit. Nec illa tamen pretermissa uolui, ne fidem historie minuisse quibusdam forte uiderer.



EPISTOLA PANEGYRICA ATQUE APOLOGETICA RATIONE TRANSCURSA.


 Inclyto et pie uenerando, quem genus ornat, sapientia decorat, ADALBERONI episcopo sancte Dei Laudunensis ecclesie cathedra residenti, sibi commissarum ouium ducamen ante diuine maiestatis conspectum, DUDO, super congregationem Sancti Quintini decanus.

Gloriosissimi nominis tui diuulgamen culmine superlatiuo Libaninis altius, luce clarius sublimatum, prolixa interpolatione prolixe longitudinis, atque exspatiata intercapedine expanse latitudinis terre, ut palam eminet latius diffamatum; nemo, qui uerba Domini Nichodemo dicentis: Spiritus ubi uult spirat, intelligit, nescit. Quia ut colore indicatiuo humanis uisibus pacificatur, solamen effectus sufficiens omnibus, omnibusque omnia factus, omnium presulum  celsitudinem generis spermate, et meriti almitate transcendis. Idcirco tu apex pontificalis, inclytum specimen rectitudinis, incomparabilis forma perspicue uite, decus sacerdotale, inenarrabilis lux uniuerse Ecclesie, insigne culmen sanctitatis, totius bonitatis columna inflexibilis, digne pro meritis assertione ueridica sanciris. Te etenim, quem talem tantamque personam facta egregia concinunt, talis tanteque proceritatis honore Altithroni dextera extollere disposuit, quia indempuis pectoris tui antra cordisque insontis intima possidet diuina caritas, cum sua sobole multimoda. Quidquid multifariarum uirtutum eiusdem caritatis filiorum, uniuscuiusque famuli Dei iugi ac uigilante studio, prout aspirator et inlustrator mentium, uidelicet Flamen diuinum,  adipiscitur; quidquid sanctissima eorum seruitute consequi potest, in te diuinitus regnare uidetur, atque omnem earumdem uirtutum congeriem fons caritatis in pectoris tui sede locauit mirifice. Omnibus siquidem rationis capacibus, mi Pater atque domine, certum constat esse a puerilis etatule uagitibus interna cordis contritione te totum eterno sacerdoti hostiam uiuam mactasse, pectus tuum plenitudine uirtutum Pneumati superno thronum consecrasse, celos mente habitasse, quia iucundi tui animi enorme propositum, et usque nunc temporis patet, hactenus ulla proluuie, nec aliqua uitiorum tortitudine inspicitur ab incepto deuiare. Tactus itaque sancti Spiritus nectare, singulari mirabilitate et mirabili singularitate uideris celitus: dum, uelut  mystica lampas, solari lumine exardescis inter episcopos seculi. Quis uero tam saxeum pectus gereret, tanteque caliginis obductione cor obuolutum haberet, mirabilibus inspectis actibus tuis, a sua prauitate statim in celibem non uerteretur uitam? Quippe omnibus, qui ab anfracto itinere illius amarissimi callis, quo multi seueriter ducuntur morti, sese nituntur priuare, et ad quem fallentis mundi sapientia illorum uiam dirigit, quorum corporee delectationis gaudia imitatur affectus unita intentio, fieri participes religionis tue: quia multis preteritis et futuris temporibus certe nec primum similem uisus es, nec habere sequentem. Nec mirum, antistes reuerendissime, si hoc tibi diuinitus concessum est, ut toto orbi premaximum exemplar boni effectus  sis: quoniam ab ipsa cunabulari uita gradibus uirtutum sideree patrie templa uisus es scandere, atque premiorum magnitudine stelligeras sedes possidere. Sed etiam talibus factis quoddam mirum inducitur, o mire admirationis pontifex, ne prauis iniquorum sophistarum susurrationibus posses criminari. Illius uite precepta amplexatus, que semper ad ardua molitur, talem tuis studiis curam adhibuisti, ut sicubi terrarum quid regnaret religionis, et ab indigenis alicuiusue hominis relata aures tuas irrumperet, nunquam unius hore spatium passus es transgredi, quousque citius dicto adimplere laborasti. Tu quidem gaudium Domini tui ingressurus per pauca, id est per quinque talentorum dona fideliter dispensata, et cibariam dispensationem prudenter distributam, super  multa locaberis seruus bonus et fidelis, cum Dominus uenerit; quia supernarum uirtutum iunctus consortio, gaudia sine fine mansura possidebis. Mna quippe tibi credita tuis sacris nundinis ad thesaurum summi Patris familias decem ninas reportabit, cum Dominus redierit: quia uidelicet per Decalogi mandata temetipsum lucratus Deo, manipulos iustitie in dextera ferens, centesimum fructum ad mensam inuisibilis atque immortalis Sponsi dignus conuiua reportabis, sicut mna centum ponderatur drachmis. Tu merito apostolici meriti gradum sortitus, sorteque diuina in eiusdem gradus culmine, id est in duodenario numero sublimatus; quia si secreta eiusdem muneri pensentur, ubique celsitudini tue deputatur. Qui reuera impariter par a mathematicis  uocatur, ex pariter pari, et pariter impari confectus. Sicut namque iste numerus ipsam eamdem significationem illorum, et aliam, quam illi non habent, de quibus conficitur, possidet: ita tu omnium episcoporum, qui eidem numero deputantur, quam habent uim religionis, et aliam a Deo obtines. Et qualiter ex una impar, ex altera parte par dicitur: sic ipse tu aliis, qui altitudine ipsius numeri sublimantur, inequalis, et equalis inueneris: inequalis sanctitate, equalis uero nomine. Ipse recte superfluus suis asseritur partibus, quia uidelicet si in unum redigantur eius species, qualiter summam pristine quantitatis transgrediuntur; sic transgressione meritorum, si tue sanctitatis symbola colliguntur, aliis in eodem numero Deo militantibus altior  reperiris. Quid uero in eodem musicis calculo designatur modulis, nisi sublimitas tanti patroni? Quid aliud ipse duodenarius, nisi concentum symphonie diapason augmento duplicitatis perficit ad senarium, qui sui quadam demonstratione alicuius rei perfectionem, sicut ipse perfectus est, assuescit significare? Et quid per ascensum ordinis huius numeri, nisi immensa perfectio duplicis incrementi in te cumulata augmentatione duplicitatis declaratur? Respiciente siquidem eodem numero ad octonarium sesquialtera, ad nouenarium sesquitertia proportione diapente, et diatessaron retinet symphonias: quia tunc temporis, quo ipsius eiusdem prouectio te in pastorale regimen sustulit, octo beatitudines uite augmentauit, et nomen angelorum cetibus sociauit.  Qua uero ratione binarii multiplicatione ipse duodenarius in uicesimam quartam cumulationem transcendit: sic geminorum preceptorum, scilicet Dei et proximi amor, gemina obseruatio uiginti quatuor supernis senioribus te aggregauit, cum quibus immarcessibili corona redimitus canticum nouum sedenti in throno cantabis. Inter quos, sicut isdem sua medietate superposita, id est senario, qui, ut dictum est, caret defectione et superfluitate, in octauum decimum numerum crescit: similiter dulcisonis consonantiis totius harmonice modulationis officium melliflue cantilene reddentibus, nichil defectiuum, nichil superfluum audiens, secundum quinque tetracorda decem et octo disparibus innexa fidibus  efficaciter delectaberis. Quorsum tendunt ista? Illud est in causa. Peragratis totius Gallie partibus, circumspectis undique secus omnium Christianorum finibus, neminem comperio, cui pari decore totius honoris munera attribui debeant, sicut tibi. Quocirca, memorande Pater, postquam inclyta fama ex tuis miris actibus expressa aures meas irrupit, animis meis indesinenter stimulos ad te diuertendi ministrauit: quia uelut ab ipsa diuulgatione nominis tui didici, satisfacturus ubique desideriis meis, ut refrigerium fieres mee necessitatis. Hanc uero necessitatem ab inchoatione usque nunc temporis patior, quod cui tantilli operis despectiuam atque reprobabilem compositionem ad corrigendum representarem, minime reperiebam: preter te cuius  laus celos tangere uidetur, et cui, ut supra dictum est, totus honor debetur. Talem, et huiuscemodi honorem corde reuoluo, et mente delibero, decere tantum patronum: ut que in hoc codice suis tenebris obscura uidentur, per te ad lucem referantur, quia non penuriosi et ingloriosi nomen compositoris, sed egregii correctoris laus acquiretur.

Quanquam sit in me pro stultitia reputandum, per istarum litterarum fiduciam audacie animositatem arripiens, maiestatis tue conspectum adgredior, adgressusque cordis et corporis ceruice submissa, non solum semel, nec bis, nec ter, quin etiam crebrius preces iungo precibus, ut omnis scrupulositas iniuste ambiguitatis tuis acutissimis bipennibus, ex purissimo calibe totius sapientie confectis, funditus  atque radicitus amputetur. Pene dimidia pars huius operis minime uidetur respicere ad negotium utilitatis, nisi te messore sarriatur carduis superfluitatis; quia, dum premor corporis infirmitate, dumque secularium rerum impedior necessitate, mentis mee oculus, sua sponte cecitatem potius quam lucem amplectendo, suffocatur, et corporalium desideriis gaudiorum orbatur, atque in immenso gurgite tenebrarum demergitur. Illum siquidem oculum, quem dico subsidiis recti luminis destitutum, a te, qui uersaris in sacrorum preceptis eloquiorum, exopto illustrari. Certum te reddere uolo, ut non rearis me huic operi hesisse uoluntarie, nec illud spontanea uoluntate cepisse. Ante biennium mortis  eius ut more frequentatiuo fui apud eximium ducem Ricardum, Willelmi marchionis filium, uolens ei reddere mee seruitutis officium, propter innumera beneficia que absque meo merito mihi dignatus erat impartiri. Qui quadam die adgrediens cepit brachiis piissimi amoris me amplecti, suisque dulcissimis sermonibus trahere, atque precibus iocundis mulcere, quin etiam detestari et iurare in caritate, ut, si qua possem ratione, animis suis diu desideratis mederer: scilicet ut mores actusque telluris Normannice, quin etiam proaui sui Rollonis que posuit in regno iura describerem. Stupui uelut amens, et per dies aliquot his petitionibus me negaui abnuens. Tandem uero, tot precatibus motus tantisque precibus fatigatus, uix flexi animum ad  tante sarcine pondus humeris meis imponendum. Et, quanquam super uirium mearum possibilitatem hoc esse recensuissem quod indicebatur, iugum tanti oneris collo meo imposui; illius mandati imitator effectus, quod precipit nos stare, uiriliter agere et confortari, insuper omnia nostra in caritate fieri . Stylus nostre imperitie nedum primas partes operis attigerat, heu proh dolor! cum lacrymabilis fama Ricardum toto orbe principem obiisse nuntiauit. Omnia hec in dolore huius principis postposuissem propter nimium fletum intolerabilemque planctum, qui non solum cor meum, uerum etiam totius corporis membra quassans torquebat, nisi per precellentissimum filium eius patritium Ricardum adhuc superstitem et precipuum comitem  Rodulfum res eadem representaretur. Insistunt ambo precibus, ut quod memorabilis uite dux Ricardus precando preceperat exsequerer; et ne propositum, quod illi spoponderam, in bilinguitatis uitium uersum, uideretur ullo mendacii inquinamento pollui, sed pollere totius medullis intellectus intimis, contestantur. Acquiescens preceptis precibusque eorum, exsecutus sum, licet dialecticis syllogismis, nec rhetoricis argumentis non glorietur.  Tue maiestati mittere disposui, ut falsa amputarentur, et si quid ueritatis in illo haberetur, tua auctoritate confirmaretur, ut mirabilis mercedum retributor, qui eximium marchionem Ricardum in paradiso glorie sue locauit, sicut te erexerat sue sancte Ecclesie columnam, ita serto perenni ornatum constituat inter omnium sanctorum choros senatorem celestis aule.



ALLOCUTIO AD LIBRUM.


 Themate pertenui quoniam digestus haberis,
Rhetorica ratione carens dulcaminis omni,
Liber, interno cum te perscrutor ocello;
Aegre fert animus quod uulgo ducere gestis
Que digesta stylo nequidquam schemata nostro,
 Et subsanneris tumido uafroque tumultu.
Si te conseruent, studiisque sigilla pudicis
Pestiferum intentant secreti tedia nobis,
Auripluo quoniam Danen uix texit ab imbri,
Ut promit mytho Fulgentius, enea turris.
Aut pergas Northmannica nunc gymnasia prepes,
Aut scholis clausus Franciscis iam moruleris.
Ridiculam uereor nobis sat surgere sannam,
Si impatiens refutes clauem nunc obice dempto,
Et in ** proprias argute plebis in ora.
Inuitum quatient Nortmanni uerbere uatem.
In uulgus uenies audax nunc prepete gressu.
Pro quanto tanti spernunt iactabere fluctu.
Hic fedum spuet aggestis labris, labiisque,
Succinet infandum retracta nare aliusque,
 Et plausum manibus nimium dabit hicce profanis:
Elatis terram pedibus ter succiet hic 
uerrucas alius disquirens ore notabit,
Cordibus explosis, si nulla tamen patet usquam,
Integra, doctus erit certe preuertere falsis.
Ast ex hoc fuerit quo perditiorque profanus,
 Acrius his furias amens baccetur in omnes,
Et nolensque uolens sic * et subibis,
Ludibrio tandem sanne subtus * et omni,
Croco * narcissus frustra trudere taberna,
Gingiber, aut nardi modicum, costumque piperque,
 Ignauis si quidque feres cartis amicitur;
Obstiterit monitor longe, nec cura mederi
Tute consiliis motus, nostrisque querare
Fraudatum, hoc tecum iugiter memorando referto.
Qua frontem titubans titulus prefixerit acrem,
Suspicio primo subeat QUINTINUS enormis,
Panderet ut celos itiner qui de nece fecit:
His dux, his meritisque suis primordia signet.
Hoc forsan poteris contemnere uulgus inerme,
Plebis uirgantis seu iam discrimina mille:
Ne meritis fulgentis nominis obice tantis
uix ausint tumide temet spreuisse phalanges.
Nitescet rabies, parcentque sputis duce tali,
Febreque subtracta nudo incrudescere dente
Flamine septifluo felix liberi duce sacro
 Protectus iugiter, munitusque auxiliatus,
Retondis * meritis Quintini martyris almi;
Nec te non monitum olim discessisse graueris,
Quod restat dubiis supplex comiteque * fatis,
Meque utinam affectu optato meliora sequantur



uERSUS AD RICHARDUM MAGNI RICHARDI FILIUM.


 O te magnanimum, pium, modestum!
O te precipuum, timentem Deum!
O te magnificum, probum, benignum!
O te mirificum, bonumque, iustum!
O te pacificum, Deique prolem!
O te munificum, sacrum, modestum
O te prerutilum, RICARDE clemens!
 O te longanimem, Ricarde prudens
 O te percelebrem, Ricarde decens!
O te iuridicum, Ricarde mitis!
O te promeritum, Ricarde dulcis!
Gentes omnigene ferunt decenter.
Que cernis memora libro modeste.
His depasce tuum cor, atque pectus,
Innecti ut ualeas quibus recenses.



FUTURAE MATERIEI TREPIDATIO ET DISSUASIO.


 Turbinibus uariis cui casibus innumerisque
Ast inoportunis rerum uicibus uolitantum,
Lapsibus atque uolubilibus fati exagitantis
Anxia mens titubat, nimiis singultibus herens,
Cor quoque pretrepidum fibris marcessit adustis.
Torpens ast animus planctu suspirat acerbo,
Linguaque raucidulos cursus iam gutturis inter,
Desipiens horret, balbutit, blaterat, heret,
Squalentique situ uix uerba sonantia garrit,
Ingeniumque socors, intellectusque pusillus,
Difficilis sensus, heu! stultitiaque repletus.
Quali quibo modo compto sermone referre
 Quod mihi nutanti committitur accumulare
Numine diuino gestum, nutuque superno?
Qui nec priuatim casu, nec publice gesta
Elicere humanis possum digesta labellis.
Ultra posse suum pondus quisquis graue sumit,
Ludibrium passus premagnum, ridiculumque
Impendit semet ludicre garrulitati.
Sepe fere sectatori incauto arte uenandi,
Et sua pessumdat presumptio et inuia luci.
Sic tyro parmam gestat belli monimentum.
Usus lasciui facili conamine sudans,
Extorto sed non norit certare duello.
 Ales nunquam uestra tatus spatulum sibi cessum,
Preuia cui mater dux non fuerit, resecabit.
Ingerit in pelagas parua qui lintre marinum
Nautarum semet doctrine ignarus et artis,
Fluctuat aut illuc, aut huc, aut sepe uoratur.
Qui solitus faleris onagro sine sepe sedere,
Precipitatur eques iam factus prepete cursu.
Non opus ire forum librato fenore mercis,
Emere qui quod uult nescit caute, et licitare,
Totius artis inops, rationis, consiliique.
Sic in diuersum pre lapsu scinditur omni,
Qui repetit quod diffinire nequit moderate
Doctorum nisi doctrinaque, fauore iuuetur.
Ergo mee nunc inscitie squalore repungor,
Ignorans super hoc quid agam, faciamue, sinamue.
 Quanquam sensus hebes genuine garrulitatis,
Thematis intepidum quidquam, infacetum, inhonestum,
Digerat, auctoris nullius robore fretus.
Aggrediar potero quidquid, faciamque meapte,
Fidens in Domino mundum ditione regente,
Quidquid uult faciens celo, terraque, marique.
Rudere consuetam plene edere uerba cegit,
Sessorique suo alterius profarier orsis,
Postque sepulcralem Lazarum recreauit honorem,
Et uoluit functum post funus currere uiuum.
Post subiit uexilla crucis, mundumque redemit.
Suscipe gesta tui proaui, presul recolende,
   Et locupletis aui suscipe gesta tui.
Quin etiam meritis patris super ethera noti,
    Participis Christo quin etiam meritis.
Illius atque bonis animum depasce benignis,
   Instrue te exercens illius atque bonis.
Mirificos recolens actus sermone retracta,
   Affatusque suos mirificos recolens.
Et memora, memora causas eius memorandas,
   Digne que gessit nunc memora, memora.
Nisibus eximiis eius reminiscere morum,
   Atque recordare nisibus eximiis.
Legitimum huius opus relegens imitare libenter,
   Et rimare studens legitimum huius opus.
Scis quia castra Dei semper recolendo adamauit,
   Dilexit uenerans scis quia castra Dei.
Ariete non fragilis patrie murus fuit ipse,
    Portaque difficilis ariete, non fragilis.
Orphanus, exul, inops, capiebat opem uiduequo
   Solamen cunctis, orphanus, exul, inops.
Ecclesias statuit, paganos credere fecit,
   Delubra construxit, ecclesias statuit.
Corde Deum Dominum dilexit uiribus, atque
   Ut se propinquum corde Deum Dominum.
Forte feros populos uiolento marte domabat,
   Et conculcabat forte feros populos.
Legibus et ducibus uerbo induperabat  amico,
   Gratior in regno regibus et ducibus.
Muneribus uariis missos ditabat honores,
   Ast humiles pariter muneribus uariis.
Pallia distribuens, aurum, pelles, sonipesque,
   Munere largifluus pallia distribuens.
 Indomitas Dacos uerbis blandibat amicis,
   Austerisque premens indomitosque Dacos.
Ordinis atque gradus nostri decus omne per omne,
   Ac firmamentum ordinis atque gradus.
Alloquio celebris, uirtutum agalmate pinguis,
   Mansuetus uerbo, alloquio celebris.
Considicum superant eius me nunc bonitates,
   Atque facultates causidicum superant.
Permanet indicium illius uerum probitatis,
   Signa et adhuc rutilant, permanet indicium.
Amplius eloquar, an sileam que gesta uidentur,
   Tempore uenturo eloquar, aut sileam?
Garriet ecce meus poterit quecunque relatus,
   Tractatusque simul garriet ecce meus.
uoce boabo fremens, uehementi corde retractans,
    Que retulit uiuens uoce boabo fremens.
O uenerande, pie, recolende, uerende patrone,
   Presul Rotberte, o recolende pie.
Immemores patris et memores scrutare triumphos,
   Actus perquire immemoresque patris.
Exhibeasque patris dictis temet reuerendis,
   Factis te speculans exhibeasque patri.
Subueniat iugiter presens oratio patris
   uotaque continua subueniant iugiter.
O utinam ualeas, uigeas, per secla potenter,
   Cum Christo regnans, o utinam uigeas!
Elisio maneas campo patre cum reuerendo.
   Empiree patrie Elisio maneas



uERSUS AD COMITEM RODULFUM HUIUS OPERIS RELATOREM.


 uirtus et nomen uulgata potentia passim
 Flammigero regni substractis creuit in orbe,
Cedant conuicti comitis probitate Rodulfi.
Illis consulibus Romanus calluit orbis,
Nunc Northmannus apex RICARDI culmen honoris,
Totius regni uirtus, decus atque potestas,
Moribus et meritis mactus RODULFE benignis,
Ritribuente uiget, timet, atque superstite pollet,
Prepollens grauitate animi cordisque profundi.
Ore salem fundis tranquilli pectoris, almo
Ut salis unda cibos, sic sensus tu quoque condis.
Radix consilii fecundi nectaris urna,
uiuax ingenio, mitis rutilante loquela.
 Sol uelut hunc mundum, refoues sic sirmate cunctos.
 Nilus ut Aegyptum, recreas sic corda tuorum.
Te tellus rutilum meruit Northmannica lumen.
Splendor ubique micas, qui cordis lampade fulges.
Archipatres prisci pariter, proceresque moderni,
Scipio, Pompeiusque, Cato quis gloria Rome,
Magnificum decus, imperium dominansque coruscum
O Felix animus, patrie qui consulis actus,
Auxilium regni, firmamentum, decus, atque
Cuius que constant libro hoc conscripta relatu,
Digessi attonitus, tremulus, hebes, anxius, anceps
Sit tibi summus honor Christo regnante per euum.
uitaque sit presens cum sanctis atque futura.



ITEM AD ROBERTUM ARCHIEPISCOPUM.


 Presul precipue, atque uenerande,
Culmen magnificum ecclesiarum,
Summus noster honor, noster et altor,
Luxque, insigne decus, digna salusque
Nostri sancte gradus, ordinis auctor:
Que digesta meo, suscipe, sensu.
Sacra tange manu que fero supplex,
Intemptata sciis * grammatice artis:
Ac rimare legens queque peracta,
Que nos dulcis amor, curaque summa
Patris precipui, et dulcis, almi,
Magni Patricii, et reuerendi
Ricardi celebris orbi labanti
Aeterna patria, iure potentis,
Quanquam sat breuiter, scribere fecit.
 Qui bonitate cluens et pietate,
Simplicitate ualens et probitate,
Fulgens iudicio iustitiaque,
Regno splendidior floruit isto,
Magni Clotharii tempore regis
Hugonisque ducis, postea regis:
Cuius corde sagax, menteque prudens
Expensas memora, factaque, dicta.
Recte quo ualeas equiparari
Digne consimili iam bonitate
Tam digno comiti, tamque celebri,
Tam iustoque, bono, tamque modesto,
Tam sancto, pio, tamque colendo,
Iuste quo fruitur, atque potiri
In cetum superum ireque dexter,
Agnus candidulo uellere pulcher,
Iunctus celicolis pace perenni.
   Pontificalis apex et honor,
Culmine precipuo renitens,
 Gloria pontificum merita,
Pastor opime gregis Domine,
Pacifica pietate calens,
Officiis generose piis,
Ecclesie ordinis, atque gradus
Palma, decusque, fidesque, salus,
Christicoleque caput populi,
Egregium auxilium patrie,
uir uenerande, sacer meritis,
Belligeri egregii proaui,
Martyrio micantis aui,
Predulcis eximiique patris,
Ingenio reserata meo
Thematis ordine prosaici
Stultilogo, stolidoque, hebete,
 Inscia, inepta uideque, cape.
Materie fluitanda sua,
Dulcia, munifica, et stupida,
Famine, ueridico alloquio,
Gesta legens, replicando diu,
Que bona repperies memora.
Fruge salutifera segetum
Pasce animumque tuum, his epulis
Talibus instrue corque tuum,
Actibus equiparis ualeas
Currere cum seniore uiro,
Cum patre, cum genitore sacro.
Gloria, uita, salus, probitas,
Sospite corpore, quin animo
Longa per innumerum tibi sit.
Postque necis lugubre excidium
Elisia patria uigeas
Participans .
 Presul amande,
Et reuerende
Et recolende,
Atque tremende;
Onoma cuius
Hoc quoque metrum
Non capit usquam,
Nisi redempta
Littera desit
Mirificarum
Prosapiarum.
Gesta tuorum
Suscipe patrum.
Patris, auique,
Sat bonitatis
Luce micantis,
Nunc proauique,
Iam memorando
Que bona quisque
Fecit in orbe,
uita superstes
Dum uegetauit
Fomite sacro,
 Atque salubri
Somatis artus.
Namque uerenda
Ecclesiarum
Mirificarum
Culmina fulgent:
Quas pater olim
Schemate pulchro
Aedificauit.
Quis ualet eius
Cuncta uidere
Que bona fecit,
Corde sagaci,
Menteque pura?
Martia quem nunc
Francia plorat,
Et gemit Elus,
Eiulat atque
Morte lugubri,
Atque merenda,
Heuque dolenda.
Munere cuius
Que locupleta,
 Se exhilaranda
Letificabat.
A nece cuius
Ordo sacrarum
Ecclesiarum,
Que refouebat,
Multimodarum
Congerierum
Munere sacro,
Fomite sancto,
Colloquioque.
Tristis habetur,
Quin uiduarum
Turba uagantum,
Exul, inopsque,
Esuriensque,
Qui sitis, atque
Luce priuati,
Consilioque,
uesteque nudi
Frigore pressi,
Et lue pleni,
Diues in omni
 Et locupletum
Turba bonorum
Atque malorum,
Pontificalis
Culmen honoris,
Rex, proceresque,
Grecus, et Indus,
Frisso, Britoque
Dacus, et Anglus,
Scotus, Hibernus,
Clerus herili
Sorte dicatus,
Ordo uerendus,
Pulcher Eous,
Occiduusque,
Atque Sicamber
Belliger, acer,
 Fleuit amare.
Presul opime,
Culmen, apexque,
Atque cacumen
Lux generisque,
Progenierum
Altus amorque
Pontificalis,
Nunc imitare:
Et prece prona,
Corde subacto,
Menteque pura,
uiribus almis,
Sedulus ora:
Quo requiescat,
Pace fruendo,
Axe superno,
 Agnus eatque
Dexter, ouando,
uelleris albi,
Tu quoque cuncto
Tempore salua.
Longa per annos,
Innumerosque
uita tibi sit.
Sospite sacro
Somate semper:
Postque lugubre,
Mortiferumque,
Flebile damnum;
Pace fruaris
Sede perenni.
 O trinum specimen, tria summa *, uirgo Deus unus,
   Precellens numen ethereum columen.
Causarum decus, et series, concordia mundi,
   Exsors principii et sine fine manens.
que , mundi altor, et actor enormis
   Orbis terrestris, idea stelligeri.
uota precum aspirans humili prece posco mearum,
   Quo faueas ceptis inscitia tremulis.
Actus et casus rerum, infortunia, strictim
   Pandam si potero themate prosaico,
 Que tulit Alstemo duce barbaries furiosa,
   Et que Rollone denique Christicola.
Qualiter et soboles eius Guillelmus in omni
   Lege serenato profuit imperio
Quin et Ricardi merito super ethera noti,
   Patricii summi, Christicoleque pii.
Terra ferax populi Nortmanni iure quieuit
   Annis fructiferis, tempore pacifico;
Te prestante, Deus, qui cernens omnia salus
   Regnas, et uiuis, et sine fine manes.



LIBER PRIMUS. HASTINGUS.


 Totius namque molis orbe descripto, ambituque et superficie terre sagaciter permenso, omnem terram perpetuo Oceani limbo undique secus circumseptam,  ethereo quadripartiti celi cardine intellectu cosmographi dimensi, in tres partes diuiserunt, Asiam, Europam, Africamque reputantes. Quarum Europa quam plurimis fluminum alueis interriuata, uariisque prouinciis denominata, termino diremptionis limitatur patriis. Harum quedam spatiosissima multiplici innumerabilium hominum frequentia ceterarum copiosissima, nuncupatur Germania. In qua Ister fluuius de cacumine montis Hatnen [Atne] ortus, in sexaginta omnibus augmentatus profusius, et a meridie ad orientem means procellosus, Germaniam et Scythiam usque eo, quo ponto recipitur, discriminatus, uocitatur Danubius. In copiosa igitur intercapedine a Danubio ad Scythici usque ponti confinium, diffuse commorantur fere gentes et barbare,  que ex Canza [Scanzia] insula Oceano hinc inde circumsepta, uelut examen apum ex canistro, seu gladius e uagina, diuersitate multimoda dicuntur prosiluisse consuetudine barbarica. Est namque ibi tractus quam plurimus Alanie, situsque nimium  copiosus Dacie, atque meatus multum profusus Getie. Quarum Dacia exstat medioxima, in modum corone, instarque ciuitatis, premagnis Alpibus emunita. Quos portente anfractus amplitudinis furentes  incolunt populi, premonente Marte bellicosi, scilicet Gete, qui et Gothi, Sarmate et Amaxobii, Tragodite et Alani; quamplurimeque gentes Meotidibus paludibus excolendo commorantes. He namque gentes petulanti nimium luxu exardescentes, feminasque quamplurimas singulari turpitudine stuprantes commiscendo, illinc soboles innumeras obscena illiciti connubii commistione patrando generant. Hi, postquam adoleuerint, rerum pro possessionibus contra patres, auosque, aut sepius inter se ferociter obiurgati, fuerint exuberantes, atque terram quam incolunt habitare non sufficientes, collecta sorte multitudine pubescentium, ueterrimo ritu in externa regna extruduntur nationum, ut acquirant  sibi preliando regna, quibus uiuere possint pace perpetua: quemadmodum fecerunt Gete, qui et Gothi, totam pene Europam usque eo quomodo morantur, depopulati. Ceterum in expletione suarum expulsionum atque exituum, sacrificabant olim uenerantes  Thur Deum suum. Cui non aliquod pecudum, neque pecorum, nec Liberi Patris, nec Cereris litantes donum, sed sanguinem mactabant hominum, holocaustorum omnium putantes pretiotissimum; eo quod, sacerdote sortilego predestinante, iuga boum una uice diriter icebantur in capite, collisoque unicuique singulari ictu sorte electo cerebro, sternebatur in tellure, perquirebaturque leuorsum fibra cordis, scilicet uena, cuius exhausto sanguine ex more suo, suorumque capita linientes, librabant celeriter nauium carbasa uentis: illosque tali negotio putantes placare, uelociter nauium insurgebant remis. Sin uero maiori sorte equites egressi essent, mauortia erigebant uexilla prelii. Sicque suis a finibus elabentes, tenebant intentionem in  gentium mortiferam concussionem. Exsulant quippe a patribus, ut arietent uiriliter cum regibus. Dimittuntur a suis inopes, ut mercentur ex extraneis dapes. Priuantur suorum fundis, ut locentur quiete alienis. Pelluntur extorres, ut fenerentur preliantes. Truduntur a suis ut participent cum alienigenis. Segregantur sua natione, ut gratulentur exterorum possessione. Linquuntur a patribus, forsan non uidendi a matribus. Erigitur asperitas iuuenum, in demolitionem gentium. Liberatur patria suis incolis defecata. Cetere condolent prouincie, plurimo hoste nequiter toxicate. Sic depopulantur cuncta que sibi sunt obstantia. Nauigant prope maris littora, ut uindicent sibi terrarum spolia. Uno regno que rapiunt, in aliud deducunt. Petunt sequestra  pace portus, causa mutuandi raptum fenus.

Igitur Daci nuncupantur a suis Danai, uel Dani, glorianturque se ex Antenore progenitos; qui que Troie fuerunt depopulatis, mediis elapsus Achiuis, Illyricos fines penetrauit cum suis. Hi namque Daci relato ritu olim a suis expulsi, qua suos tractus Francia protense expargit, cum duce Anstinuo [al., Hastingo] ferociter appulsi.


Hic sacer atque ferox nimium crudelis et atrox.
Pestifer, infestus, toruus, trux, flagitiosus.
Pestifer inconstansque, procax, uentosus et exlex.
Lethifer, immitis, precautus, ubique rebellis.
Proditor incentorque mali, duplex simulator.
Impius et tumidus, pellax, deceptor et audax.
 Furcifer, incestus, infrenis, litigiosus.
Pestiferique mali augmentum, doli incrementum.
Non atramento, uerum carbone notandus.
Et tanto scelere ante alios immanior omnes,
Quantus ad astrigerum tendit suspectus Olympum.

Huc illucque profugas contaminauit gentes, earumque sibi et suis uindicauit facultates. Gallie potestatis inuasit dominium, Franciscum usurpauit sibi regnum. Temerauit sacerdotium, conculcauit sanctuarium. uerbis factisque lacesciuit Francorum regem, ciuitatibus cum suis triste commorantem. Fremit circa muros presidiorum, ceu lupus circa caulas ouium. Floccipendit Francos, suis presidiis metu receptos. Persequitur cunctos, ceu leo ceruos. Trucidat inuentos, quos reperit sepositos. Efficitur strages,  iugulantur cuspide tristes. Mulctatur clerus, crudeli morte punitus. Casulas nefarii induunt, quas altaribus sacris diripiunt. uestitur alba, officio misse dedicata. Quisquis in illos arma sumit, interimitur crudeliter. Cetera gens armis frigida ducitur captiua. Uxores a pluribus stuprate ducuntur flebiliter aduene. Omnis puellarum sexus ab ipsis turpiter deuirginatur. Cum iuuenibus senes longe lateque trahuntur extorres. Quidquid est animalium redigunt in pretium. Crescit rabies furiosa, multis malis augmentata. Quintini testis meritis super ethera noti incenditur delubrum monasticis rebus prebalteatum. Cetereque omnes ecclesie in finibus uermandensium locate, agonothete Christi Dionysii monasterium, uulcano superante, est fauillatum.  Enno [al., Emmo] Nouiomacensis episcopus cum suis diaconibus, Iu Kal. Maii, heu proh dolor! est peremptus. Omnisque gens desolata ad naues ducta est captiua. Confessorum Christi Medardi et Eligii basilice ab ipsis nefariis sunt peruste. Sancte Genouefe uirginis sacre ecclesia Parisiis locata ab ipsis nefandis est combusta. Cetereque ecclesie extra munitionem locate, per totam Franciam diffuse, comburuntur pene uniuerse. Grassante malo desolatur Francia, penitus euacuata. Luget Liberi Cererisque inops, quibus fuerat olim locupletissima. Meret suis se incolis destitui, agricolisque priuari. Eiulat uomere non exarata, cultroque inculta. Torpescit quiescendo terra, labore boum non exercita. Ignorantur peruia, uestigiis hominum non attrita.  Siluarum fruticumque atque nemorum genere densantur campi uoluente tempore. Conclamata est salus, uiteque fiducia recessit ab hominibus. Nauigio ipsas Daci petebant aquas, indeque exsilientes populabantur finitimas terras. Nocte inuadebant iacentium corpora, lethei soporis quiete sepulta. Omnibus uastatis que fuerunt sibi uisa, et non reperientes prelii usquam certamina in tota Francia, remearunt predando omnia ad nauium presidia.

Omnibus igitur accersitis super suo negotio quid agerent consulturis, omnium Alstignus unus pro omnibus inquit nequissimus: »Optate nobis crebrescunt aure, facilesque nobis uiam spirant uenti secundi. Si uobis non displicet, Romam eamus,  eamque sicuti Franciam nostro dominatui subiugemus.« Hoc consilium complacuit omnibus, uelisque lectis a predatoribus, torquent proras Francicis a littoribus. Altis namque longe lateque fluctibus tactis, terrisque cis citraque littora sibi uindicatis, Romam dominam gentium uolentes clam adipisci Lunxe urbem [Lux urbem], que Luna dicitur, nauigio sunt congressi. Principes igitur ciuitatis formidoloso tantorum impetu exterriti munierunt urbem quampluribus armigeris. Decernens Adstignus [Alstignus] blasphemus, ab omnibus non posse ciuitatem capi armis, dolosum reperit consilium nefandissime fraudis. Misit itaque nuntium ad comitem ciuitatis et ad episcopum, subsequentia uerba illis dicturum. Qui conspectui illorum assistens, talis  coram profudit dicens: Alstignus, dux Dacorum, uobis fidele seruitium et omnes pariter sui, sorte Dacia cum ipso eiecti. Non uobis incognitum quod sorte Dacia expulsi, per fluctiuagum pelagus circum omnia maria, turbine mirabilium maris elationum traducti, Francigene gentis regnum sumus aduecti. Hoc quoque regnum nobis sorte deorum concessum inuasimus, multumque preliis contra gentes Francigenas obnixe certauimus, totumque regionis locum illius nostri senioris imperio prostrauimus. uerum omnibus nostris ditionibus subiugatis, reuerti uolentes ad terram nostre natiuitatis, prius aquilonibus aduersis, postea Zephyro Nothoque nobis contrariis obtriti, finibus inuiti uix adnatauimus uestris. uestram urbem nec ferro depopulari, nec predas  uenimus pagi uestri ad naues deducere. Non nobis ea uis tot periculis fatigatis. Sequestram nobis pacem, precamur, date, que necessaria sunt liceat emere. Noster senior infirmatus, multisque doloribus plenus, uult a uobis fonte salutifero redimi, Christianumque sese fieri: et si morte hac in infirmitate preoccupatus fuerit, uestra misericordia uestraque pietate hac ciuitate sepeliri. Hoc audientes presul et comes responderunt internuntio dicentes: »Perpetui federis pactum uobiscum agimus, uestrumque seniorem Christianum facimus. Quecunque uultis emere, mutua uoluntate nostrorum uestrorumque concedimus.« Internuntius autem queque fraudulenter illis dixit, et quecunque ab eis dolosus audiuit, nefandissimo omnium seniori suo renuntiauit. Data igitur sequestra  pace, multisque competentiis, multis cemptionibus atque mutuis conuentionibus coutuntur perfidi pagani uicissim et Christiani. Interim preparatur ab episcopo balneum, perfido non profuturum. Sanctificantur aque putei gurgite exhauste. Illuminantur cerci ad sacrum mysterium lauacri. Aduehitur prestigiator Alstignus, dolosi consilii repertor maleuolus. Intrat perfidus fontes, corpus tantum deluentes. Suscepit nefarius baptismum, ad anime sue interitum. Suscipitur de sacrosancto baptismate ab episcopo et comite. Deducitur quasi infirmus, sacro carismate oleoque delibutus. Non egrotus, sed eger, negotio perfidie miser. Deportatus quasi infirmus ad nauis contubernium, corpore dealbatus totum. Conuocat igitur illico omnium nequissimos, super  sua fraudulenta dolositate consulturos. Pandit illis secretum exsecrabile quod conceperat furioso corde: »Imminente nocte, me mortuum nuntiate presuli et comiti, et deposcite nimium flentes, ut faciant me neophytum sua urbe sepeliri. Enses et armillas, et quidquid est mei iuris, dicite uos daturos illis.« Illi autem, ut iussum fuerat, ante dominos ciuitatis uenientes, dixerunt eiulantes: »Noster senior uesterque filiolus, proh dolor! est defunctus. Precamur miseri ut in uestro monasterio sepeliri eum faciatis, et munera que uobis moriens iussit permaxima dari, recipiatis.« Illi namque tali sophismate decepti, dandis et accipiendis muneribus quasi excecati spoponderunt corpus  recipi et monasterio decenter humari. Internuntii autem regressi renuntiauerunt que fraudulenter impetrauerant funesti. Tunc contumax pestifer gaudens super responsis eorum uniuscuiusque tribus mandat accersiri precipuum. Congregatis autem omnibus, nequissimorum nequior dixit Alstignus: »Mihi modo facite feretrum, et superponite me quasi mortuum, arma mecum in ipso collocate, et uos in gyrum circa ipsa flebiliter state; uos per plateas ululate, uestrosque me cogite plangere. Tumultuet uox uestra per cuncta nostra tentoria. Concrepet uox qui presunt nauibus cum ceteris cohortibus. Armillas et balteos ferri ante feretrum facite. Gemmis auroque politos secures ensesque exponite.« Fit dicto citius quod mandarat funestus.  Auditur clamor ululatuum, tumultusque lugentium. Resonant montes pro uocibus dolose merentium tinnientes. Conuocat presul campanis gentem diffusam per totam ciuitatem. uenit clerus monasticis uestimentis indutus. Similiter principes illius urbis martyrio coronandi. Affluit femineus sexus in exsilium deducendus. Pergunt unanimes contra monstrum feretro impositum. Baiulant scolastici candelabra et cruces, maioribus precedentes. Aduehitur a paganis Alstignus, uiuus super feretrum positus. Atque in exitu ciuitatis obuiant Christiani paganis. Ab utroque populo comportatur ad monasterium, quo sepulcrum eius erat paratum. Preparat se episcopus, missam pro suo filiolo celebraturus. Choro stat et clerus, officiosissime cantare suetus. Ignorant  trucidandi Christiani dolum mortifere fraudis. Decantatur missa solemniter celebrata. Participant omnes Christiani mystico sacrificio Iesu Christi. His missarum solemniis decenter expletis, paulatimque paganis congregatis, iussit presul corpus ad sepulturam deferri. Pagani cum magno clamore petebant feretrum, et dicebant alternatim non eum sepeliendum. Stabant igitur Christiani super responsis eorum stupefacti. Tunc Alstignus feretro desiluit, ensemque fulgentem uagina deripuit. Inuasit funestus presulem librum manu tenentem. Iugulat presulem, prostrato et comite, stantemque clerum in ecclesia inermem. Obstruxerunt pagani ostia templi, ne posset ullus elabi. Tunc paganorum rabies trucidat Christianos inermes. Traduntur omnes neci, quos  furor reperit hostis. Seuiunt infra delubri septa, ut lupi infra ouium caulas. Corde premunt gemitum mulieres, lacrymasque effundunt inanes. Iuuenes cum uirginibus loris concatenantur simul. Ultima uite dies accidit omnibus, breueque et irrecuperabile uite tempus. Prosternunt per menia urbis preliantes, quoscunque reperiunt robustiores atteruntur ciues, seuiente Marte dolentes. Gens que preerat nauibus adest, portis ui patentibus. Stat mucrone corusco acies ferri, strictim parata neci. Iungunt se preliantibus, hinc inde certantes altrinsecus. Crudeliter perimunt omnes quos reperiunt armis obstantes. Tandem finitur duellum, eheu! perempto cetu Christianorum. Cetera namque manus flebilis  ducitur nauibus. Conquiescit furentis Alstigni rabies, prostratos propter urbis principes. Gloriabatur Alstignus cum suis, ratus cepisse Romam caput mundi. Gratulatur tenere se monarchiam totius imperii, per urbem quam putabat Romam, que est gentium dominatrix. Hanc non esse Romam postquam didicit, commotus ira sic inquit: »Predamini omnem prouinciam, et incendite urbem istam. Captiuos et spolia conducite ad naues quam plurima. Sentiant coloni istius terre nos in finibus illorum uersasse.« Quod mandat teter, gaudet parare minister. Omnis prouincia inuaditur, hosteque nequissimo superatur. Strages quamplurima efficitur, captiui ad naues ducuntur. Gladio et incendio deuastant omnia que fuerant illis in presentia. Onerant naues, his expletis,  captiuis et spoliis. Iam uertunt proras ad Francigene gentis regnum ducendas. Permeant mare Mediterraneum, reuertentes ad Francie regnum.

Francia tot gentes superans iam morte superbas,
Officiis intenta piis profuse, et honestis.
At crines in se populi dominata uolentis
Spargere te, et uano conamine contaminare,
Imperio acquisita tuo bis ter trina regna
Fortis, dura, ferox, constans robustaque, cauta.
Legifera, insignis, mitis, lenis, luculenta,
Strenua, fida, comis, belli rebus studiosa,
In cunctis uincensque, potens solersque triumphis,
Pondere sed sceleris tanti nimium cumulato,
Regeque posthabita cuncta purgamine plena,
Mandatis Domini spretis super astra tonantis.
 Nunc prostrata iaces, super arma sedens uerecunda,
Attonita et stupefacta nimis, hebes, anxia, tristis.
Conculcata, lacessita et spreta, increpata,
Infestisque reis, spurcis, toruis, sceleratis,
Pestiferis, tumidis, uentosis, flagitiosis.
Nam recidiua armis cito surge, uelocius insta,
Consilium tibimetque, tuis nunc quere salubre.
Horrendi nefas multis erroribus acti
Peniteat, pudeat te, tedeat, horreat atque.
Scribe Dei mandata tui, recitando per omne,
Altera progenies illa Dacia * dimittitur,
Remigio tumidas ualido lapsura per undas.
Bellabit pugnas in te per tempora multas,
Prelia robustis exercens martia telis.
 Effera Francorum contundet millia bellans,
Federe complacito tandem iam pace quieta,
Imperiumque tuum, nomenque equabit Olympo,
Gentes et tumidas tibi deseruire negantes
Contundet gladio, mitescet, suppeditabit.
O felix, o terque quater et millies alma,
Salue tripudians, et aueto in secula regnans.

 Interea dum quasi solitudo Francia deserta haberetur, dumque ueluti tonitrualis mugitus rugientia arcana, pauidi Northmannorum aduentus formidarentur, rexque Francorum unde audacie paganorum hostiliter resisteret non haberet, reperit consilium ualde sibi suisque saluberrimum, ut cum Alstigno nequiore nequissimo federaretur, paxque totius regni, serenata ingruentium depopulationum tempestate, inter utrumque haberetur. Quapropter ducibus accersitis, cum episcopis comitibusque, cum satellitum turmis, quod corde disponendo adinuenit, eloquendo memorauit, atque pronuntiando sic retulit: »O seniores et domini, imminentis querimonie causa huc prouocati, consilio uos rimando queritate regni.« Tunc uero Franci, regia allocutione  permoti, dixerunt unanimes contra illos debellando preliari. At rex dissuadens, talia exorsus est, dicens: »Mihi non uidetur consilium contra illos initiari bellum. Si contra illos forte dimicaturi exieritis, aut uos moriemini, aut illi fuga lapsi repetent naues celerrimi. Ut requiescat terra temporibus nostris, queratur pax diuturna ab impiis.« Hoc namque consilium ab ore regis prolatum omnibus est complacitum. Diriguntur legati ad atrocem Alstignum pacifici. Dehinc uectigali pensorum tributorum summa mitigatus, et a Francigenis exacti muneris pondere sensim placatus, pacem que postulabatur non abdicat diutius, uerum dat ultroneus Inconuulsa igitur presulum pace firmata, ducitur ad regem, pepigitque inextricabili federe olympiadis  cum eo munera pacis. Qui imperialibus competentiis mutuaque uoluntate uicissim federati, concordes unanimiter sunt effecti. Quieuitque Francia multimoda antehac depopulatione afflicta, cursuque illius temporis hostili peste priuata, intumescentium paganorum uastatione est liberata. Ne quis lector ab horreat monemus, ad aduersorum ignominiam casuum, qui non ad interitum, sed ad correptionem propter exaggerationem scelerum Francigenis acciderunt. Contrita est namque gens ultore Alstigno Francigena, que spurcaminum erat sorde nimium plena. Perfidi periurique merito sunt damnati, increduli infidelesque iuste puniti. Prolixum nobis uniuersos illius temporis labores narratione persequi idcirco nostre presumptionis citius uertamus stylum  ad intentionis propositum. Elucidet itaque breuiter calamus, quamuis iners, que nutu Dei gesta sunt digeratque compendiose qualiter acciderunt. Exprimatque rei ueritatem, spernens sophismatis errorem. Refutet erratus obscenorum casuum, deprimat uenture salutis negotium.



EPILOGUS.


 Ciclica torua tenens, et lubrica deuia pergens,
Labilium anfractus nequicquam audiensque uiarum,
Ceptum itiner nunc siste, Liber, deposco parumper,
Materie fluitantis opus iam desine fessus.
Si duci ualeas ultra iam conspice solers.
Nunc uia longanimis, scabrosa, petrosa per omne,
 Herbida, syluestris, nemorosa, et lubrica, et aspra.
Farreque equos depasce tuos iam tam macilentos,
uelle bonum retinent quoniam, sed posse pusillum.
Sepius et tersi, lotique habeantur * per omne
Illorum pedibus ferrum clauis sue subtus,
Firmis et faleris illorum dorsa perorna;
 Malas et frenis consutis stringeque habenis.
Sic poteris forsan peragrare uiam luculentam,
Quin erresque, ruas, offendaris, pereasque,
 Ni opitulante Deo, qui iure triumphat ab alto,
Testeque Quintino ni intercedente beato,
Atque ipso, cui nunc canimus que gessit ouante.



LIBER SECUNDUS. ROLLO.



PRAEFATIO HEROICO METRO DECURSA Cui subiectum Eleiacum.


 Priscis insula creata, uocata . . . . . . extat,
   Pinguis, agrifelix, diues opumque, laum:
Gurgitis immensi limbo precincta perenni,
   Mercis munifica, fenore multiplicis.
Plures sunt portus hinc inde altrinsecus, atque
   Muneris et uarii nauibus impliciti.
Que genuit Dedalum multas ad laude peritum,
   Supra quod satis est artibus atque scium.
Qui fugiens quondam Mineia menia cera
   Nexuit actu alas mirifico sibime*
Prepetibus pennis uacuum era posse meari
   Ipse ratus, tuto consimilis uolucri.
Adsciuit leuitas comitem temeraria natum,
   Incautumque leuis federis atque operis.
Inque latus subiit pennis Icarus patris actis
    Patrizare uolens aliger intrepidus.
Dedalus ad gelidas pater impiger euolat Arctos,
   Telluremque suis attigit hic pedibus.
Calcidicis tandem super adstitit arcibus ipse,
   Dextris frigoribus gnarus habere modum.
Nobile delubrum Phebo statuitque, dicauit,
   Exuit hic alas moxque salutiferas.
Dedalea soboles minus integer arce pericli
   uenturi incautus celsior atque means.
Climatis impuri subiit plus ardua iusto,
   Cera mox liquida penna soluta manet.
Cognomen pelago dedit obuius Icarus ipse,
   Gurgite famosus obrutus undisono.
Hec te monstra petunt, et fabula contigit ista
   Ludicris sannis ridiculisque tibi.
 Preducis incepto Rollonis grandia facta
   Dacorumque simul pubetenus iuuenum.
Infima terrarum linquit, nimis ardua captans,
   Dedalo quoniam ocior, aut Icaro.
Dum celo stolidum temet protendere pennas
   Contigit immensum ardua materies.
uiribus incrementatis si posse fuisset,
   Cordis mente tui, ut tibi uelle manet.
Multiplices species si scisses armonicales,
   Seruant discrimen que tribus in gradibus
Dulcicano sonitu quiuisses inter colores
   Psallere precipue cantibus armonicis.
Octomodos quiuis herentes in tetracordis,
    Quos diatessaron et diapente fauet,
Commistisque tonis quos dissona limate formant
   Expensis artis disparibus numeris.
Sexqui octaua tonum quoniam proportio claudit,
   Et diatessaron pax epitrita ligat.
Et diapente melodia rite emiolia sancit,
   Seruata lege artis arithmetice.
Et diatessaron, diapente, simul diapason
   Sancito duplo perficiunt numero.
Triplicis et forme diapason et diapente,
   Bisque diapason quadrupla consolidat.
Icor nunc nimiis rancoribus atque repungor,
   Et stimulor pauitans, concutiorque tremens.
Ha! ne te subigant temeraria ludicra uulgi,
   Ha! ne precipitem fulmina concutiant.
 Erutus insidiis quo possis iure tueri,
   Ecce salubre tibi accipe consilium.
Propositum cordis Domino committe tonanti,
   Ludicra disperdat, fulgura discutiat.
Munitum sensim pontum te prouehat ultra
   Flaminis almifluo alite septiflui.
Atque solo temet sistat pingui et cereali,
   Euulso nemore fruticis et silicis.
Rhetoricoque tuum fecundet nectare sensum
   Armorico pariter debriet et modulo.
Acquisita aliis plectro cum fidibus ita
   Ymnizante melos psallere uoce queas.
Patricio cecis oculo, claudis, baculoque,
   Ecclesie decori, pauperibusque cibo.
Orphani et exulis, ast inopis, uidueque uagantis
    Summo tutori ordinis atque sacri.
Huc pede arenoso quanquam deuenimus usque,
   Ceno et gressu difficilique uia.
Ulterius nostrum conamur tendere gressum,
   Sed nos dilaniat materie nouitas.
Non opis ire quidem, nostroque insistere cepto,
   Nempe fatigatis pondere preuideo.
Premagnus est nobis * dimittere fascem,
   Garrulitas erit, et ridiculum nimium.
Formicare ualens informia cuncta potenter,
   Donaque distribuens nectaris uranici.
Spiritus alme, ueni, nasci qui uerba dedisti,
   Sensus accende uiuificans hebetes.
 Huc precor aspira, fusas spes atque refunde,
   Antra mei sensim pectoris irradians.
Tangere quo possim tante ante cacumina molis,
   Intemptata stylo surgere largiflue.
Prosaico referam breuiter quecunque relatu,
   Te collatore, te duce, te artifice.

Cum superna Deifice Trinitatis prouidentia, cuius nutu uariata uoluentium temporum uicissitudine alternantur omnia, cerneret clementer Ecclesiam sancto sanguine redemptam, sacrique baptismatis latice profusius emendatam, oleique et chrismatis liquore insigniter delibutam, suprascriptis breuiter casibus immaniter afflictam: continuis Christianorum precibus suppliciter pulsata, non desistit illi salutifera prebere suffragia, ex ferocitate seue  gentilitatis Dacigena: ut unde fuerat flebiliter afflicta, inde esset uiriliter uegetata; et quibus in preceps lapsa, his celo tenus exultata: quorumque actu floccipensa, horum munere refecta: quorum frequentia conculcata, horum auro gemmisque ornata: quorum predatu pannosa, horum dono compte palliata. Concretis igitur humana connubii stuprique copula plurimis Dacigenarum pubium turmis, illisque bellorum incendia inter se, et in patres, et auunculos frequenter suggerentibus, omnes Dacigene maiores natu et potestate ad regem conuenientes, dixerunt unanimes: Respublica hostili inuasione seue opprimitur, filiorumque et nepotum nostrorum contritione concutitur. Constitutum namque  nostre antiquitatis ritum abdicauimus, ideo Dacisce gentis populus quamplurima mala perpessus annullatur. Consule igitur, Rex, regno ritu ueterrimo, quod regere pacifico debes imperio. Pestifera nequissimorum hostium lue expurgetur Dacia, ut residui uiuere et requiescere possimus pace perpetua. Quorum consiliis rex attentius acquiescens, sueque preceptionis edictum per terram sui imperii uelociter dirigens, ut describerentur nepotes et filii quos sors reperiret expulsionis, iussit satrapas illius terre adesse sibi prescripti diei tempore. Huiuscemodi fama regalium legationum mox percutit mentes pubescentium. Trepidis anxia sententiis illorum corda nutant, incertisque futuris ignota fluctuant. Heret illorum stupefactus animus, cernens  incognita sensus. Quin illos indiga ueri cura fatigat, spesque incerta dubios dilaniat. Incertum erat illis prescire que sententia uoluebatur in regis corde.

Illis uero in diebus senex quidam erat in partibus Dacie, omnium rerum affluentia locupletissimus, innumerabiliumque militum frequentia undique secus stipatus: qui nunquam colla sue ceruicis cuipiam regi subegit nec cuiuslibet manibus gratia seruitii manus suas commendando commisit. Qui Dacie regnum pene uniuersum possidens, affines Dacie et Alanie terras sibi uindicauit, populosque sibi preliis quamplurimis ui et potestate subiugauit. Erat enim omnium Orientalium prestantiore uirtute prepotentissimus, cunctorumque exaggerato  omnium uirtutum cumulo precellentissimus. Defuncto uero illo, superstiterunt duo filii eius, armis strenui, bellis edocti, corpore pulcherrimi, animositate robustissimi. Quorum uero maior natu ROLLO, alter uero iunior GURIM nuncupatur. Quos regali iussione descripti iuuenes ad exterminationem aggredientes, genuque flexo, uultuque submisso, atque humili uoce obnixe poscentes, inquiunt unanimes:

»Ferte nobis auxilium, subuenite nobis in adiutorium: sub tutela uestre protectionis morabimur, uestrumque seruitium incessanter faciemus. Rex autem noster uult a Dacia nos exterminare, fundisque nostris atque beneficiis nos per omnia priuare. Miseremini, precamur, miseremini nobis omni  spe et salute destitutis.« Tunc duo illi fratres suppliciter precantibus responderunt, dicentes: »Auxiliabimur optime uobis, uosque regalium minarum securos morari in Dacia, atque res uestre proprietatis faciemus quiete tenere.« Illi autem hec audientes, Rollonis et Gurim osculo expetiuerunt pedes, atque illico super dictis principum remearunt gratulantes. Interea ueridica opinionis promulgatur fama, regis Dacie aures pulsans, quod dux prepotentissimus, pater scilicet Rollonis et Gurim sorte frueretur suprema. Tunc rex ante malorum, que sibi ille dux intulit, reminiscens, cunctis sui imperii accersitis principibus, inquit: »uos non latet patrem Rollonis et Gurim esse defunctum. Aggrediar ergo fines illorum, et capiam  urbes et castra, atque munitissima loca, ul ciscarque facta patris in filios, eosque conterendo satiabor super malis illorum. uos uestrosque precor preparate ad talia negotia adimplenda.« Denominato igitur termino profectionis, undecunque uenerant repedarunt cum suis. Mox effera Dacie iuuentus, nimio curarum inhians estui, que commoda sunt preparat nullo profectu. Hi leues clypeos, lucidaque spicula, fabrili adulti arte componunt. Hi tela, ensesque, atque secures cote exacuunt. Alii tuta capitum tegmina, scilicet galeas; alii ferro auroque trilices loricas, thoracas scilicet faciunt. Quin etiam patria tela recoquunt fornacibus, renouantque cudibus. Huius rei inopinata fama Rollonis et Gurim aures perlabitur, et talis  relationis sermone perturbantur. Qui conuocata copiosa manu congruentique pubertate florentium, congregataque multitudine medie etatis, senum atque ad exterminandum descriptorum, elatis dextris mandant silentium.

Tumultuantis populi murmure penitus sedato, sedisque decentis suggestu sublimiter Rollone suffecto, infit ore mellifluo: »uos, quibus incalescit iuuenilis ardor, quique flore prestantioris istis uirtutis, alloquor. Solerti proposito reuerendos patres, auosque et proauos imitaminor. Conualescite uiriliter, et confortaminor, et ne ut equiperis uicibus illis ualeatis congruenter conuenire dedignaminor. Rex siquidem huius regni molitur nos supergredi, nostreque  monarchiam ditionis inuadere, nosque et uos omnes perdere, et antequam hereditariam nostre dominationis terram mancipet, sui regiminis terram anticipando preoccupemus, hostiliterque resistendo aduentui eius.« Illico omnes his dictis hilares regiam terram conglobatis exercitibus inuaserunt, totamque seuiente uulcano depopularunt. Hec autem rex audiens, contra Rollonem et fratrem eius peregit ad prelium, diuque dimicando terga uertit fugiens ad presidia urbium. Tunc Rollo sui exercitus mortuos sepeliuit, regis autem inhumatos reliquit. Unius uero lustri spatio perseuerante inter regem et Rollonem duellio, misit rex pacificis uerbis ad eum huiusmodi in dolo: »Nihil mihi et tibi, nisi gratia propinquitatis. Ut requiescat respublica,  precor permitte, ut quod mei iuris est, meusque pater, tenuit, liceat patienter me possidere: tibi autem quod tui iuris, quodque tuus. Sitque inter me et te pax et concordia inextricabili federe compacta.« Tunc Rollo et Gurim, illorumque milites atque descripti ad exterminandum, pacem collaudauerunt. Determinato igitur coniurande amicitie tempore, uterque uenit ad placitum: mutuis muneribus ditati federati sunt. Denique perfidus rex dolositatem concepte fraudis infesto corde ruminans, conuocato quodam exercitu suo, noctu pergens contra illos, inuadensque fines illorum, abscondensque insidias prope menia ciuitatis, oppugnare cepit. Tunc Rollo et Gurim, et qui cum eo erant, exsilientes de ciuitate, persequebantur regem terga  uertentem, fugamque simulantem. Transgresso igitur locum insidiarum Rollone, pars quedam illarum de latibulis egressa, petit urbem. Quam armigeris uacuam inuenient, incendit; omniumque supellectilium spolia sibi detulit. Quedam uero sequebatur Rollonem, regem hostili immanitate fugantem. Cernens autem rex incensam urbem, insidiasque preualere, retrogressus preliabatur contra illum. Cesis ergo ex parte Rollonis quampluribus, cecidit Gurim frater eius in prelio. uidens autem Rollo se inter utrumque exercitum, unum fugam simulantem, alterum latebris egressum, fratremque mortuum; uix liuoribus plurimis laceratus, cum paucis diuertit ab eis. Tunc rex obsidens,  et capiens urbes, populum contra se obiurgantem sibi subiugauit. Rollo uero morari non ualens in Dacia, propter regem diffidens sui, Scansam insulam cum sex nauibus aggressus est. Tunc Dacia pio duce, patritioque atque robustissimo aduocato priuata, magno eiulatu concussa cepit nimium fiere.



APOSTROPHA.


Dacia, sorte tuos, que Gallis mittis alumnos,
Indiga promissi ueri, dabitur quod ab astris,
Presagii et meriti, mercis non gnara future,
Exhilara temet, deprensans corde dolorem.
Casus non anime est, fortuna pulsus at acris.
Hec aduersa uices conuerterit improba semper,
Suggeret omne bonum isti prospera diuite censu,
 Illum ditabit locupletans, munificabit;
Francia deque tuis genitis fecunda beatis,
Spermate nobilium concretis Christicolarum,
Dacigenis cum Francigenis tam pacificatis,
Gignet producens, expurget, proferet ingens
Reges, pontificesque, duces, comites, proceresque:
Sub quibus orbis ouans pollebit principe Christo,
Et quibus ecclesie fecundabuntur ubique,
Atque nouo quorum, gaudebunt, perpete Christo,
Ter, trineque quibus baptismate purificatis,
Iam superum turme decime uice perdite adacte.

Cumque diu Scanza insula mestus moraretur, sollicitaque contorquentis animositatis cogitatione estuans moliretur ut uindicaret se de inimicis suis; plurimique, quos fugarat de Dacia regalis immanitas,  ad eum reuerterentur, fessos labore artus, sopore oppressos, uox diuina illi sonuit, dicens: »Rollo, uelociter surge, pontum festinanter nauigio transmeans, ad Anglos perge: ubi audies quod ad patriam sospes reuerteris, perpetuaque pace in ea sine detrimento frueris.« Hoc somnium cum cuidam sapienti uiro et Christicole retulisset, huiusmodi sermone interpretatus est: »Tu uergente uenturi temporis cursu sacrosancto baptismate purificaberis, predignusque Christicola efficieris: et ab errore fluctuantis seculi ad Anglos, scilicet Angelos, usque olim peruenies, pacemque perennis glorie cum illis habebis.« Illico uela nauibus aptans, remisque eas exornans, atque frumento, uino, tergisque suum eas onerans, ueliuolum mare celeriter  permeans, Anglos aggreditur, ibique morari quiete diu suspicatur. Audientes autem illius territorii pagenses, quod Rollo Dacus adueniret, aciem maximam contra illum construxerunt, eumque ab illis finibus fugare conati sunt. Qui more solito ad prelium indubitanter illis occurrit, plurimosque illorum prostrauit, atque ceterorum fuga uertentium dorsa hasta fatigauit. Denique pagenses prioribus plures coaceruantes, contra Rollonem iterum aciem robustissimam dirigunt, eumque occidere, aut fuga labi conantur. Ille uero studiis belli edoctus, certaminisque necessitate asperrimus, galea auro mirifice compta, trilicique lorica indutus, contra obiurgantium et proficiscentium in se turmas armigeras,  uelociter atque indubitanter perrexit, milliaque illorum immaniter prostrauit, uictrice manu, celerique cursu profugos persequens, multosque principum capiens, locum prelii reuertens, occisorum corpora terra condit, ceterosque plagis infectos deportauit, captosque nauibus connexuit. Tunc trimodo errore estuans, si Daciam repeteret, an Franciam pergeret, aut Anglicam terram preliis affligeret, et sibi uindicaret, cepit anxiari nimiumque tristari.



APOSTROPHA AD EUMDEM.


Rollo, quid horrescis titubans, metuisque uacillans?
Quid torques animum meditatus peste repletum?
Quid cor comburis curarum sorde refectum?
 Quid hiscens animo, quid uoluis nunc meditando?
Cur heres pater obtutu defixus in uno?
Ambigua et creperum memorans quid mente retractas?
Quidque stupes casum presenti sorte malignum?
Ordine fatali post multa pericula belli,
Feruentis pelagi post equoreosque tumores,
Perpes Christicola Francisca celsior aula,
Patritius meritis florescens iure ualebis,
Emeritum et capies condigna merce coronam,
In summoque bono deitate mereberis uti.

Cum autem huiusmodi perturbationibus sollicitus hereret, hominesque regionis illius ditioni sue fidelitatis gratia uinculoque sese subiugarent, quadam nocte soporifera lethei malis quiete per membra  leniter serpente, uidere uidebatur precellentissimis quondam precelsiore Francisce habitationis monte sepositum: eiusque montis in cacumine fontem liquidum et odoriferum, seque in eo ablui, et ab eo expiari contagione lepre et prurigine contaminatum. Denique illius montis cacumine adhuc superstes circa basim illius hinc inde, et altrinsecus, multa millia auium diuersorum generum, uarii coloris, sinistras alas quin etiam rubicundas habentium. Quarum diffuse longe lateque multitudinis inexhaustam extremitatem perspicaci et angustato obtutu non poterat comprehendere. Ceterum congruenti incessu atque uolatu eas sibi alternis uicibus inuicem cedentes, fontem montis petere, easque se conuenienti natatione sicuti solent tempore future  pluuie abluere. Omnibusque mira infusione delibutis, congrua eas statione sine discretione generum et specierum, sine ullo contentionis iurgio, mutuo uicissim pastu quasi amicabiliter comedere; easque deportatis ramusculis festinanti labore nidificare: quin etiam sue uisionis imperio uoluntarie succumbere. Mox expergefactus, et uisionis quam uiderat reminiscens, accersitis maioribus principum, captisque prelio principibus simul ascitis, omnem huius uisionis seriem inconstanter disseruit, et quid huius uisionis mysticum sentirent ab eis inquirit. Tunc cunctis conticentibus, captorum unus Christiane religionis fide imbutus, presagioque diuine inspirationis aspersus, mysticum illius uisionis intellectum  explanauit, dicens: »Mons Francie quo stare uidebaris, Ecclesia illius designatur. Fons, qui in summitate montis erat, baptismus regenerationis interpretatur. Per lepram et pruriginem, qua infectus eras, commissionis tue scelera et peccata animaduertas. Te in eo ablui et ab eo lepre pruriginisque morbo expurgari, te lauacro sacri baptismatis regenerari, et ab omnibus peccatis emundari. Per uolucres diuersorum generum leuas alas habentes puniceas, quarum infinitissimam extremitatem exhaurire uisu non poteras, homines diuersarum prouinciarum scutulata blacchia habentes, tuique effecti fideles, quorum innumeram multitudinem coadunatam uidebis, animo deprehendas. Per alites fonte infusas, et in eo alternatim ablutas, communique comestione  edentes, populum antique fraudis contagio pollutum, typico baptismate abluendum, sacrosancti corporis et sanguinis Christi alimonia saginandum. Per nidos, quos circum montes faciebant, uastatarum urbium menia reedificanda intelligas. Tibi aues diuersarum specierum obtemperabunt, tibi homines diuersorum regnorum seruiendo accubitati obedient.«

His igitur mirabilium interpretationem sermonibus Rollo exhilaratus, uisionis sue interpretem, ceterosque quos bello ceperat uinclis soluit, uariisque muneribus et donis diuersis ditatos, ad sua letos remisit. Eo namque tempore rex Anglorum Christianissimus, nomine Alstemus, omnium bonorum titulis exornatus, sacrosancte Ecclesie predignus aduocatus, habenas regni Anglorum moderabat  piissimus. Cui continuo Rollo legatos suos misit, et quid dicerent auribus illorum prius intimauit. Qui uenientes ad eum pro uocis affectu, summissis uultibus dixerunt: »Animum prepotentissimus patricius, duxque Dacorum precellentissimus, Rollo noster senior et aduocatus tibi fidele seruitium, tuisque amicitie munus inconuulsum. Magnum, domine Rex, Dacie regno infortunium perpessos, et habeo, heu dolor! fraudulenter exterminatos, Eurus obnoxius nobis penitus, intumescentiumque procellarum elationibus afflictos, uestris finibus appulit, omni spei et salutis presidio priuatos. Cum autem conaremur Daciam repetere, et nos de inimicis nostris uindicare, obstitit et interclusit nos glacialis hiems, geluque crustante terram, et affligente flebiles  herbarum et arborum comas, densa glacialium mole refrenata crustarum struxerunt nobis murum flumina. Nec prebuit nobis prosperum iter unda. Audientes quidam milites in confinio nostri aduentus commorantes, premaximam aciem contra nos struxerunt, nosque lacescentes inuaserunt. Nos uero nec sub glaciem, nec supra nauigare ualentes, illorum audacie restitimus, multosque illorum prelio exarmatos cepimus. Non autem regnum tuum depopulabimus, nec predas usquam raptas ad naues uertemus. uendendi atque emendi sequestram pacem petimus, quia imminentis ueris tempore ad Franciam proficiscemur.« Rex autem hilarem uultum submissus, his auditis profatur: »Nulla tellus  effert uiros magis quam Dacia precipuos, armisque strenue edoctos. Parentelam diffuse generositatis uestri senioris, casusque et labores uestros, quin etiam fraudulentam perfidiam Dacie regis nobis retulerunt plurimi. Nemo seniore uestro iustior in factis, nemo maior in armis. Huius negotii curas seducite, armorum securi, preliorum impatientes, atque omnium malorum immunes estote. Liceat uobis ubicunque terrarum nostre ditionis uendere et emere. uestrum seniorem, precamur, cogite, ut nostre fidei integritate dignetur ad nos uenire, quia eum desidero intueri, superque malis suis solari.« Abeuntes autem missi, quecunque audierant renuntiauerunt Rolloni. Extemplo Rollo audacter et incunctanter perrexit ad regem contra  se uenientem. Qui mutuo amplexati et oscula libati, cedentibus utriusque exercitus turmis sederunt sepositi.


Tunc rex Alstemus prior est allocutus:
Prosapia pollens, gestorum lumine fulgens.
Moribus et meritis precelsior omnibus, atque
Federe complacito fidei nectamur in uno.
Sis peto pars anime semperque mee comes, atque
Finibus in nostris temet deposco morari.
Sicque salutifero baptismate sorde piari.
En quid gestis habe nostre ditionis in orbe.
Sis memor ipse mei fuero ceu semper in omni,
Et si uelle alias est nunc proficier horas.
Si gens torua, ferox iamiam feritauerit in me,
Improba, non seruans fidei retinensque tenorem,
 Ut potis es fer opem stabili conamine saluans.
Et tibi sucurram simili ratione iuuando,
Te teget atque meum mutuo certamine scutum.

Tunc Rollo super regis dictis letus dixisse fertur: »Grates tibi, omnium regum prestantissime, super uoluntariis beneficiis rependo, et quidquid inter me et te agenda retulisti, fac ut opto. Diutissime in regno tuo non morabor, sed celerius quam potero Franciam adibo. Ubicunque terrarum fuero, tuus amicus insolubili dilectionis coniunctus federe permanebo.« His dictis admodum inextricabiliter federati, alternarum rerum competentiis mirabiliter ditati, rediit quisque ad suam cum suis. Toto namque hyemantis anni tempore, naues sumptusque, qui necessarii erant itineri, preparare Rollo dux  solertis cure fecit, Anglosque florentis iuuentutis milites, qui erant sui effecti, et secum ituri asciuit. Cum autem prime estatis tempore, rutilantium molliter florum arrideret copia, purpureisque blattis lactea et odorifera alberent lilia, memor semper uisionis monentis ad Franciam proficisci, classibus uelis datis nauem conscendit. Cum uero lenibus uentis congressus nauigii factus esset, usque ad medium equoris, nichilque uiderent nisi celum complexum super faciem maris, inuidi spiritus scientes illos baptismate Christi nomine abluendos, gloriamque quam perdiderant adepturos ingemiscentes, occurrerunt excitantes pericula illis uenti, quin etiam a sedibus suis ruunt, et hi ante ponto  a sedibus imis in precipitium fluctus nimios et ad sidera tollunt. Celum crebrescentibus fulguribus intonuit, densarumque tenebrarum nox atra illis incubuit. Remis confractis, uentorum rabiem uela ferre non possunt. Itaque uiribus exhausti, omnia uentis permittunt. Huc illucque naues quasi per montes et ualles fluctuant, mortemque repentinam omnibus intentant. Tunc Rollo protensis manibus prostratus incubuit naui, humilique uoce talia profudit:




ORATIO ROLLONIS.


O Deus omnipotens, celestia lumine complens,
Qui celum terramque tenes per secula, cuius
 Numen et eterno complectens omnia giro,
Infectum uitiis peccati et fece repletum,
Qui me Christicolam fieri uis munere uisi
Temporis exiguo cursu uoluente futuri:
Suscipe uota libens, precibusque faueto benignus,
Fluctus sedatisque feros compesce ruinis,
Casibus eripiens istis nos atque labore,
Comprime demulcens, mitescens, atque serena
Undantem nimium uiolento turbine pontum.

Harum uero orationum precibus finitis, mox mare quiescit, serenatis procellis, immensosque equoris tractus optato flamine breuiter explicuerunt; nauesque tempestate diruptas littoribus Uualgorum uix applicuerunt. Audientes autem Uualgrenses quod gens barbara tempestate maris ferociter quassata,  suis littoribus esset aduecta, congregata multitudine pagensium, Rollonem ducem tempestuoso mari uix ereptum insperate assalierunt. Qui solito more concitus contra illos debellando perrexit, atque plures illorum nece prostratos orco transmisit, residuosque illorum aut fugauit aut cepit. Cumque diutissime morulans  , Uualgras depopularet, reminiscens Alstemus rex Anglorum Christianissimus, omnium regum probitate precellentissimus, amicitie qua se et Rollonem colligarat in federa sempiterna, duodecim naues frumento, uino atque lardo oneratas, quin etiam totidem armato milite repletas, duci precelso transmisit in Uualgras. His Rollo donis letus, legatos muneribus premaximis  ditatos cum gratiarum actione ad regem remisit, seque per eos famulaturum regi mandauit. Aestimantes autem Uualgrenses, propter deportati frumenti copiam omni tempore Rollonem Uualgris moraturum, conuocauerunt Raginerum Longi colli Hasbacensem et Hainaucensem ducem, et Radebodum Frisie regionis principem, et conglobato exercitu aliorum pagorum inuaserunt Rollonem. Qui, sicut sepius, ad bellum indubitanter perrexit, et multa millia illorum occidit, atque Raginerum Longi colli et Radebodum Frisonem ad sua castra fugauit. Deinde totam terram Uualgrorum deuastauit atque incendio concremauit. Post hinc huius rei causa indignatus, Frisones celeriter expetiuit, terramque illorum deuastare cepit. Tunc Frisones multorum  congeriem populorum concite coaceruantes, sibique multitudinem plebium in confinio Frisie commorantium accumulantes, fluuio Almere commorantem agminibus multis preparatis, accelerata incursione conantur inuadere Rollonem. Rollo uero et qui cum eo erant genu flexo, armorumque ingruente horrore, scutorum tegmine cooperti, stricteque aciei mucronibus coruscis complicati, exspectabant initium certaminis. Frisones ergo paruissimam esse putantes multitudinem illorum, inierunt bellum sibi non profuturum. Daci uero exsilientes in illos intuentes usque ad internecionem prostrauerunt,  pluresque principes ceperunt innumerabilemque manum ad naues duxerunt. Frisones igitur residui, diffidentes sui, exhinc tributarii effecti sunt, Rollonis preceptis per omnia obedientes. Congesto et exaggerato, atque dato Frisie tributo, illico librat in altum carbasa nauibus data, uertitque proras ad Raineri prolixi iuguli terras, ulcisci se cupiens de ipso, qui affuit Uualgris cum Fresonibus iam prostratis in prelio. Pererrato ponto, intrat Scaldi alueum cis citraque terram depopulans super Longi colli Rainerum, uenit ad quamdam abhatiam dictam nomine Condatum. Rainerus uero multa prelia contra eum fecit, sed ex omnibus Rollo uictor potens exstitit. Deuastabatur terra utriusque exercitus mala perpessa. Preualida fames exoritur,  quia terra aratro non scinditur. uulgus penuria affligitur, fame bellisque atteritur. Diffidunt uiuere cuncti, salute uictus priuati. Quadam igitur die Rainero loco insidiarum clam commorante, super Dacos cupiente irruere, Dacicum hinc inde congressi uallauerunt, eumque nimium debellantem manciparunt, uinctumque ad Rollonem duxerunt. Ipsa namque die Ragineride, Dacorum ut caperent aliquos latebris commorantes, inuaserunt duodecim milites precipuos Rollonis, et constanti uirtute ceperunt. Tunc uxor Ragineri flens, et eiulans super eo, conuocatis principibus suis, misit ad Rollonem, ut pro duodecim comitibus captis redderet sibi suum seniorem. Illico Rollo, suscepta legatione, remisit ad eam dicens: Non reddetur tibi  Raginerus, sed decollabitur, nisi reddideris prius meos comites mihi, insuper dederis quidquid auri est et argenti sui ducaminis, cum iuramento Christiane religionis, quin etiam tributum istius regionis. Mox coniux Ragineri lugubri legatione afflicta comites captos Rolloni remisit, aurumque et argentum quod usquam inuenire potuit. Quin etiam illud quod erat sacris altaribus concessum, pariterque uectigal illius ducaminis cum iureiurando, quod plus metalli non haberet, nec exigere posset, supplicibus uerbis et deprecatiuis misit ad Rollonem, ut redderet sibi suum uirum. Ipse autem motus pietate uocibusque suppliciter precantium, ad se fecit uenire Longi colli Raginerum, uerbisque pacificis affatur eum: »Raginere dux, milesque asperrime,  regumque et ducum atque comitum superbo satus sanguine, quid tibi feceram olim iniurie? Propter quid preliatus es cum Uualgris et Frisonibus contra me? Si seuire modo uales, armorum spicula desunt et satellites. Si uelis a nobis fuga labi, compedibus intricatus non potes euadere. Talionem sicut Frisonibus tibi reddidi pro malis, que mihi sine re intulisti. Uxor tua et principes tui quidquid auri et argenti recuperare potuerunt, pro et miserunt mihi. Dimidium exagerati muneris reddam tibi, teque tue remittam uxori. Hinc mansuescens requiesce, et nullatenus sit discordia, sed sempiterna inter me et te pax et amicitia.« His dictis Ragineri crura soluuntur compedibus. Statimque  Rollo federatum muneribusque et donis premaximis ditatum, quin etiam reddita medietate legatorum munerum, ad uxorem suam letum remisit Raginerum. His taliter pace sedatis, Rollo memor uisionis, semperque sperans affuturum sibi quod uiderat in somnis, quid debeat agere solers inquirit.



APOSTROPHA.


Rollo, quid in terris morulans uersaris in istis,
Cum supra satis ultus ades cunctos inimicos?
Desine, parce tibi, magis hec sententia prestat,
uenturo quoniam procliui temporis euo
Prelia Francisce gentis dire patieris,
Atque fatigeris nimium bellis Aquitanis.
Hinc fontis liquidi, et sacri rorem subiturus,
Chrismate perfusus, oleique liquore nouatus,
 Premia perpetue capies cum munere uite.

Anno igitur octingentesimo septuagesimo sexto ab incarnatione Domini, nobilis Rollo consultu fidelium suorum librauit uela uentis nauigeris, fluminis Scaldi alueum deserens, atque permenso ponto qua Sequana ceruleo gurgite, perspicuisque cursibus fluens, odoriferasque excellentium riparum herbas lambens, fluctuque inflatiore maris sepe reuerberato secundum discrimina Lune, inundantis maris pelago se immittit, aggrediens nauibus Gimeias uenit, uidensque S. Petri monasterium monachilis habitationis domibus adornatum, sanctumque reputans esse locum, morari illic distulit; sed ultra flumen ad capellam S. uedasti naues applicuit; corpusque cuiusdam uirginis nomine Hameltrudis, quod secum adportauerat,  super altare S. uedasti posuit, huicque capelle ex nomine uirginis nomen sempiternum inhesit. Diciturque ille locus ad sanctum Hameltrudem ab incolis. Audientes igitur pauperes homines, inopesque mercatores Rotomo commorantes, illiusque regionis habitatores, copiosam multitudinem Normannorum adesse Gimegias, uenerunt unanimes ad Franconem episcopum Rothomagensem, consulturi quid agerent. Franco uero statim misit ad Rollonem, ut daret sibi pagoque manentibus securitatem. Rollo uero comperiens quod in urbe nec in finibus eius moraretur nisi inerme uulgus, dedit episcopo sue fidei tenore securitatem. Hincque gressum profuture sibi nauigationis agitans, Rotomo  uenit, porteque, cui innexa est ecclesia S. Martini, naues plurimo milite fecundas adhesit. Classe autem descendens, celerique gressu lustrans urbem, uidit disiectas moles eius, auulsaque templorum saxa, ecclesias fundamento emotas, murosque hinc inde disruptos, paruamque manum et inermem, cepitque animo herere, inque unione intuitu uisum defigere, reminiscens uisionis quam uiderat ultra mare.



APOSTROPHA.


O dux Rollo, potens, et prestantissime princeps,
Hec urbs principe te Christo donante uigebit,
Pace serenato regno edificabitur, olim
Bello consumptis Francis, populoque domato,
En mox ecclesie, quo te gaudere uidebas;
 En lauacri quo te epra purgarier, hic fons,
Aedificanda tuis hec patria fonte nouatis.
Urbe dabis populis leges et federa in ista,
Iuraque districte pariter formidine pene.
Tempore mirificum uenturo iamque nepotum,
Aspera sepositis nitescent secula bellis,
Et super arma sedens furor impius, impietatis
uiribus explicitis, non quemquam uoce lacesset,
Quin lupus asper, ouis, simul pascentur in agro.

Inde ad naues reuersus, conuocatis principibus querit sagaci mente consilio suorum quid sibi sit faciendum. Tunc sui quasi futurorum prescii, diuineque inspirationis presagio imbuti, dixerunt uiua uoce Rolloni: »Hec terra copia frugum omnium fecunda, arboribus nemorosa, fluminibus pisce  repletis discriminata, uenatu diuersarum ferarum sufficienter copiosa, sed armigeris militibus uacua. Nos hanc potestati nostre subiiciemus, hancque sorti nostre uindicabimus. Finitimarum gentium oppida, uicos, et castra atque urbes preliis adquiremus, ut requiescere possint turme post terga nostra seposite. Forsan interpretatio tue uisionis uertetur in finibus istis.« Rollo igitur super responsis suorum letus, a Rotomo diuulsis nauibus subuehitur ad Archas usque, que Asdans dicitur. Illico fama quid rerum usquam agitur conscia, compita Francie aggressa, intimat adesse Normannos, Sequane alueo innumerabili multitudine coadunatos. Franci uero illorum aduentu, ueluti repentino tonitru sono stupefacti, conuocato Alstigno peruasore  olim Francie, congregato immense multitudinis exercitu, uenerunt super Othure fluminis decursum. Tunc Ragnoldus princeps totius Francie dixit Alstigno incentori totius nequitie: »Tu ista gente procreatus da nobis consilium super his rebus:« Alstignus respondens Ragnoldo comiti mox hec intulit: »Si ante triduum requisisses a me consilium, cogitatione deprehensum darem tibi. Tantum mitte legatos ad illos, quid dicant sciscitaturos.« Tunc Ragnoldus: »Perge celeriter precamur, cuius uoluntatis sint inquisiturus.« Alstignus respondit: »Non ibo solus.« Miserunt autem duo milites cum eo, Dacisce lingue peritos. Qui uenientes super ripam fluminis, steterunt dicentes: »Regie potestatis comites mandant uobis, ut dicatis qui estis, et unde  estis, et quid queritis.« Ipsi uero responderunt: »Dani sumus, Dacia aduecti huc. Franciam expugnare uenimus.« Illi autem: »Quo nomine uester senior fungitur?« Responderunt: »Nullo, quia equalis potestatis sumus.« Tunc Alstignus scire uolens quid de se dicerent, dixit: »Cuius fama huc aduecti aduenistis? Si unquam de quodam Alstigno uestre patrie nato, huc cum plurimo milite adnauigato aliquid audistis?« Responderunt: »Audiuimus. Ille enim bono omine auspicatus est, bonoque initio cepit; sed malum finem exitumque sortitus est.« Iterum Alstignus: »uultis Carolo Francie regi colla submittere, eiusque seruitio incumbere, atque ab eo quam plurima beneficia capere?« Responderunt:  »Nunquam cuilibet subiugabimus, nec cuiuspiam seruituti unquam adherebimus, neque beneficia a quoquam excipiemus. Illud beneficium optime complacuerit nobis, quod armis et labore preliorum uindicabimus nobis.« Tunc Francigene: »Quid acturi estis?« Hinc Dacigene: »Quantocius abscedite et amplius nolite stare, quia uestris ambagibus non curamus, nec quid acturi sumus uobis indicabimus.« Illi uero abeuntes, quod audierunt expedite exercitui renuntiarunt. Ragnoldus uero uertens ad Alstignum dixit: »Quid uobis uidetur: Bellumne initiabitur? uos ex illorum gente estis, uos artem preliandi more Dacorum non ignoratis. Dicite quid sumus facturi?« Tunc Alstignus ueneni fera, uulpina arte suffultus, exercitum affatur:  »Hec gens iuuenilis etatis flore robustissima, armis edocta, preliaque quam plurima experta si inuadetur, magnum periculum nobis generabitur.« Tunc quidam Francisci agminis signifer nomine Rotlandus dixisse fertur: »Quid huic consulitis? Nunquam lupo lupus nec uulpis uulpe capietur.« His uerbis incitatus dixit Alstignus: »Amodo a me bellum non blasphemabitur.« Interim Rollo, et qui cum eo erant, fecerunt sibi munimen, et obstaculum in modum castri, munientes se per gyrum auulse terre aggere, locoque porte relinquentes spatium prolixe amplitudinis, quod apparet ad tempus usque istius diei. Franci uero diluculo uenerunt ad ecclesiam S. Germani ibique missam audientes participantur corpore et sanguine Christi. Abhinc  equitantes, in ripa fluminis naues, Dacosque in munimine auulse terre uidentes, amplum porte aditum solum inuaserunt. Daci uero intrinsecus hinc et inde per planitiem castri accubitarunt, atque scutis se cooperuerunt. Rotlandus signifer Ragnoldi, cum acie quam preibat exercituum, uiolenter per aditum mire prolixitatis amplum super eos irruit, et debellare eos cepit. Daci uero exsurgentes Rotlandum in momento interemerunt, et eius sequaces. Ragnoldus et Alstignus, ceterique comites illic cunctos mortuos considerantes, terga uertentes, fugam expetiuerunt hilares. Extemplo Rollo, conuocatis de hostili fugatione reuersis, dixit: »Quid mali egimus contra Francos? Cur nos adsallierunt? Quamobrem nos occidere maluerunt? Illorum est initium mali,  culpa inuadentis, non obstantis: presumptio occidere uolentis, non defendentis. Quidquid mali contra illos hinc egerimus, offensione factorum suorum perpetrabimus. Eia, occupemus castra, et oppida illorum. Reddamus talionem cumulatis nimium malis pro offensis illorum.« Hec exhortante duce Rollone, dimisso munimine auulse terre, celeri cursu nauigantes, preoccupauerunt Mellendis habitatores Quam, interfectis principibus, cito subuertunt, totamque prouinciam deuastarunt.

Ragnoldus uero comes, congregato maiore exercitu priore, iterum conatur eos inuadere. Normanni autem se conglobantes strictim accubitauerunt se, ut paruissima putaretur summa eorum. Illico Ragnoldus  init bellum, sue sorti non profuturum. Daci uero per aciem Ragnoldi inconuulse pergentes, prosternebant duris uerberibus plures. uidens autem Ragnoldus suos deficere, cepit celeri cursu fugere. Cui quidam piscator Sequane attributus Rolloni, obuiauit ei, teloque transuerberatum occidit. Ragnoldide suum seniorem uidentes mortuum, fugam torquentes nimium, equos expetiuerunt. Tunc Rollo persequens eos, multos occidit, pluresque captos ad naues deduxit. Conuocatisque fidelibus suis dixit: Age, nunc nauigemus Parisius, ciuesque qui prelia fugerunt requiramus. Igitur Nortmanni ripa Mellendis naues diuellerunt, Parisiusque circumdantes obsederunt, et predam illius prouincie ad obsidionem uerterunt. Morante diu Rollone in Parisius  obsidione, deficiebat preda longinquis regionibus rapta. Illico Nortmanni Baiogacensem pagum expetunt, totamque predam rapientes, ciuitatem oppugnare ceperunt. Ciues autem ne morerentur hostiliter eis restiterunt, Bothonem precipuum Northmannorum comitem ceperunt. Northmanni de Bothone dolentes, miserunt qui dicerent ad Baiocacenses: Si reddideritis nobis Bothonem, dabimus uobis unius anni securitatem. Baiocacenses consilio ducti dixerunt ad inuicem: »Melius est nobis spatio unius anni requiescere, quam pro uno comite totum preliis ducere.« Data igitur securitate, reddiderunt Bothonem asperrimum militem. Transacto uero anno, circumstante Parisius obsidione, Rollo Baiocas petit, eamque uiolenter  cepit, totum funditus subuertit, captiuosque et predam totius regionis sibi uindicauit. Quin etiam quamdam Poppam uirginem, specie decoram, superbo sanguine concretam, preualentis principis Berengarii filiam secum letus adduxit, eamque sibi connubio asciuit, et ex ea filium nomine Guillelmum gennit. Denique residens circum Parisius misit Ebroicas exercitum, ut caperetur ciuitas et episcopus. Qui ueniens ciuitatem inuasit, populorumque plures et predam cepit. Sed episcopus, Sebur nomine, Deo annuente, euasit. Statimque illius pagi predam capientes, totam terram deuastauerunt, Parisiusque reuenerunt. Talibus itaque exterrite plurime gentes Francie, tributa soluebant Rolloni, plurime uero resistebant ei.

 Angli uero audientes quod Rollo Parisiacam urbem obsedisset, rebusque Franciscis impediretur, atque estimantes quod amico suo regi Alstemo in adiutorium non subueniret, tenorem fidei respuentes, ceperunt arroganter insolescere, contraque regem importunis bellis feritantes dimicare. Terra Anglisca exercitu regis et obstantium sibi deuastabatur, publica res malis afflicta annullabatur. Militesque regis, et obstantium uarii interitus morte preoccupabantur. Igitur Alstemus rex Christianissimus, cum non haberet unde arrogantie Anglorum resisteret, misit quemdam comitem ad Rollonem circa muros Parisiace urbis debellantem. Qui ad eum ueniens, submisso uultu intulit dicens: Rex  Anglorum Alstemus carum inextricabilis amicitie tibi munus. Quondam, domine mi, tu et Alstemus rex Anglorum pacificus, pepigisti mutui adiutorii fedus, ut qui uestrum indigeret adiutorio, alterius muniretur suffragio; et quem uestrum aduersa fortuna protereret, alter illi in adiutorium subueniret. Quapropter inopinato iugo perfidorum Anglorum pressus, excellentem super omnia potentiam tuam precatur, ut succurras ei uelocius, quia Angli te preoccupatum scientes negotio Francisci belli, non putant te subuenturum proprius meo seniori. Rollo uero legato regis quod necesse erat tribuit, eique triduum iussit exspectare. Principibusque aduocatis, quid acturus sit super hoc negotio, cepit inquirere. Statimque misit ad principes ciuitatis, ut aut eam  illi redderent, aut obsides darent, aut se ad defensionem prepararent. Ciues autem noluerunt urbem ei reddere, nec obsides dare; sed festinant se contra diei uenturi prelia preparare. Diluculo uero Rollo continui conflicti tempore consurgens, certamen diurnum iniit, ciuesque tota die preliis afflixit. uidens autem quod urbem non caperet, crepusculo noctis naues uelis ornauit, Parisiusque dereliquit, atque Anglorum terram citius quam potuit, cum legato regis Alstemi peruenit. Tunc rex Alstemus dictis legati letior effectus, copiose multitudinis exercitum uocauit, atque contra Rollonem ducem festinanter perrexit. Qui simul congressi, nimiumque amplexati, atque amicabiliter sunt osculati. Illico Rollo gratuita uoce compellere cepit regem:  »Grates, domine Rex, tibi condignas persoluo, quia duodecim naues honestis militibus plenas, totidemque frumento, uino atque lardo onustas misisti mihi in Uualgras.« Tunc rex presaga uoce dixit: »Tibi premaximas debeo gratias, quia tibi a Deo datum regnum propter me dimisisti, mihique in adiutorium festinanter subuenisti. Non ignoras cuius rei causa mihi succurrere tibi mandaui. Regnum cui preesse et prodesse debeo, deuastatur, decusque regiminis mei adnichilatur, quia Angli insolentia temeritatis tumidi et peruersi meis nolunt obedire preceptis. Recedentes a me, sibi inuicem conspirauerunt, meque meumque seruitium abdicantes floccipendunt, quin etiam ususfructus meorum oppidorum sibi diripiunt. Precor igitur ut adiuues me eos elidere,  et dispergere, eorum contumacem uirtutem conterere et conculcare; quatenus ad seruitium licet inuiti redigantur, et quod merentur penis acriter luant. Medietatem ergo regni mei tibi dabo, dimidiamque facultatem supellectilium meorum tibi sponte concedam. Sicque indissolubili coniuncte amicitie federe colligati, teneamus regnum simul, totiusque honoris eius fungamur bonis,« Dedit itaque rex Alstemus Rolloni regni dimidium, atque medietatem bonorum suorum. Dux Rollo statim regi respondit: »Tibi, domine rex, est imperare, mihi obedire. Quos uis conteram; quos uoluerit disperdam. Subuertam urbes eorum, uillasque et oppida incendam ipsorum: proteram eos et dispergam,  subiiciam eos tibi et occidam. Uxores et semen eorum captiuabo, et armenta eorum deuorabo.« His ab inuicem expletis, pergunt unanimes contra Anglos regi obstantes. Rollo uero contra Anglos multa prelia exercuit, urbesque eorum obsedit. Quarum multa igne cremata depopulauit. uidentes autem Angli quod non preualerent contra regem, sed deficientes affligebantur, uenerunt ad Rollonem, flexisque genibus dixerunt: »Dacorum potentissime, nos regi Alstemo pacifica et concordare, quia inconsulti contra regem preuaricati sumus, fidelitatis uincula rumpentes quam ei promisimus. Nos ei obsides conseruande fidei dabimus, hincque ei sponte incumbentes fideliter seruiemus.« Rollo uero his auditis ad regem Alstemum iuit, et quod  Angli retulerunt regi intimauit. Tunc rex motus pietate quondam suorum dixit: »Ne flagelletur respublica diutius, si consulis, o amice, ad seruiendum nobis eos obsidibus datis recipiam.« Tunc Rollo: »Tu, domine, obsides perseuerature tibi fidei recipe. Ego uero aduena, non cognoscens mores Anglorum, permansure fidelitatis mihi obsides recipiam.« Illico Anglorum quisque offensus comes, onera offensionis et penitentie deportans, regi unum, et Rolloni alterum obsidem dederunt. Sicque flagellati dudum, et pacificati per Rollonem quieuerunt. Rex autem estimans Rollonem esse moraturum omni cursu temporis in Anglica terra, denominat eius medietatem regni, scilicet urbes et castra, uillas et oppida, aulas et palatia, et que bonorum suorum supellectilia;  quin etiam deprecatur ut sinat se sacro fonte redimi, seque a commissis piari. Rollo autem semper memor uisionis, precibus regis non acquieuit, uerum que sue sortis erant, obsidibus ante regem conductis, uultuque sereno dixit: »Talionem modo, domine rex, pro bonis que mihi Walgris impendisti, reddidi. Regnum quod mihi ultro dedisti, per hunc mucronem duodecim libras auri capulo habentem, reddo tibi. Quin etiam obsides, qui mei iuris sunt, et qui astant, iube recipi; precauens ne patrum suorum et auorum perfidia te iterum respuendo decipiat. Ego Franciam celeriter repetam, meosque inimicos affligam et conteram, disperdam et conuincam. Tantum te deprecor ut qui me sequi maluerint, non prohibeas eis.« Rex autem admirans,  et gratias super his dictis agens, dixit: »Dux prepotentissime, pars anime mee, ego tecum ibo. Regem, duces, et comites tibi humiliabo.« Respondit Rollo: »Nequaquam, domine, regnum dimittas, cui preesse et prodesse iugi iuuamine debes.« Extemplo Rollo, amicabiliter rege relicto, congregata inenarrabili multitudine iuuenum, transfretato portu Franciscum aduehitur regnum. Statim comites exercitus sui diuidens, alios alueo Sequane, alios Ligeris fluento, alios amne Gerunde interiacentes prouincias predaturos, celeri nauigatione misit. Ipse autem Parisius iterum ueniens, cepit urbem oppugnare, et terram super inimicos suos deuastare.

Carolus autem rex audiens quod Rollo inopportunis  bellis attritum subiugasset regi et sibi transmaritimum regnum, consilio Francorum rogat ad se uenire Franconem Rotomagensem episcopum Rolloni iam attributum. Cetu igitur Francorum congregato super tantis importunitatibus paganorum consulturo, iamque ascito Francone episcopo, condolens de egestate regni sui, dixit: »Regnum, cui preesse debeo, desolatur. Terra aratro non scinditur. Respublica et captiuatur et occiditur. Obesse Rolloni nequeo, quia quotidie meis priuor. Quapropter paternitatem sanctitatis tue rogo, et deprecor, ut acquiras nobis apud Rollonem sequestram pacem trium mensium: et si forte his diebus Christianum fieri se uoluerit, maxima beneficia ei dabimus, magnisque donis eum remunerabimus.« Franco uero, his auditis, Rotomo reuersus,  Rolloni duci humillimis precibus dixit: »Rex Francorum mandat ut des illis pacem trium mensium, forsitan dabitur salubre consilium inter te et illum.« Rollo autem, his auditis, consilio suorum dedit regi pactum trium mensium. Spatio uero huius breuissimi temporis quieuit terra a paganis. Audientes autem Burgundiones, Richardus scilicet, uel Ebalus Pictauensis comes, quod Franci imbelles, armisque frigidi, quasi effeminati petissent securitatem Rollonis, miserunt ad regem, et ad comites, dicentes: »Terram quam tenetis cur sinitis uastari a paganis? cur non auxiliamini quibus preesse et prodesse debetis, suisque finibus exterminate cur non resistitis genti? Nos uobis si uolueritis auxiliabimur, et si forte ingruerit contra nos bellum uoluntarie  aderimus.« Franci uero his contumeliose sermonibus exasperati, finito termino securitatis ceperunt rebellare paganis. Illico Rollo putans se propter securitatem quam dedit, a Francis uilem estimatum, ferociter et crudeliter deuastando prouincias, cepit laniare, et affligere, atque delere populum. Sui autem in Burgundiam pergentes, perque Ionam in Sigonam nauigantes, terrasque amnibus affines usque Clarum montem undique secus deuastantes, Senonis prouinciam inuaserunt, atque cuncta depopulantes ad Sanctum-Benedictum contra Rollonem reuenerunt. uidens autem Rollo monasterium Sancti-Benedicti, illud contaminare noluit, nec predari illam prouinciam propter sanctum Benedictum permisit. Stampas equidem adiens totam terram  adiacentem perdidit, quamplurimos captiuauit. Inde ad uillemez ueniens finitimas terras predauit, hincque Parisius remeare accelerauit. Rustici uero uidentes Francos robustissimos bellatores et Burgundiones asperrimos pugnatores penitus adnichilatos, congregantes incomprehensibilem numero multitudinem, desueta arma nequicquam gerentem conantur inuadere Rollonem. Rollo autem respiciens uidit erem puluerulentum, creberrimoque concursu peditum densius obnubilatum; conuocatis principibus suis dixit: »Populus peditum nescio an equitum nos sequitur. Pedites nostri celeriter uiam petant, equites nobiscum remaneant; ut uideamus cuius fortitudinis sint qui nos perdere uolunt.« Exspectante  autem Rollone cum equitibus, appropinquauerunt rustici, equites cum peditibus. Illico Rollo irruit super uillanos, crudelique nece illos usque ad internecionem prostrauit, et contriuit eos, cedeque maxima peracta, repedauit ad suos. Postea uero Rollo nimio furoris estu inhians, et flagrans super suos inimicos ciuitatem Carnotis hostiliter expetiit, atque Dunensem comitatum et Carnotensem uastans, cum magno exercitu obsedit. Quidam uero episcopus Guualtelmus urbi preerat religiosissimus. Is merens et eiulans, continuisque orationibus instans, misit ad Burgundionum ducem Richardum, et ad Pictauensem comitem Ebalum, ut subuenirent urbi morte preoccupate pro amore Dei in auxilium.



DE CARNOTIS LIBERATIONE.

 Misit autem et ad Francos huius mestifere legationis nuntios. Qui celeriter Richardo comiti adherentes inuaserunt Rollonem circa muros Carnotis preliantem. Rollo uero, more solito, constanter irruit super illos. Franci uero et Burgundiones uires resumentes, ausumque iterum capientes, inuadunt Rollonem duriter illis obstantem. Cesis ergo Christianorum ac paganorum pluribus stabat uterque in prelio exercitus, mutuans uitam alternis ictibus; cum subito Guualtelmus episcopus quasi missam celebraturus, infulatus baiulansque crucem atque tunicam sacrosancte Marie uirginis in manibus, prosequente clero cum ciuibus, ferratisque aciebus constipatus, exsiliens de ciuitate, paganorum terga telis uerberat et mucronibus. Cernens autem se  Rollo inter utrumque exercitum stare, seque non preualere, suosque decrescere, transiens per medium illorum, cepit ab eis declinare, ne preoccuparetur morte.



APOSTROPHA.


Rollo potensque ualensque asperrimus armis,
Ne uerecunderis si iam fugitiuus haberis,
Non te Franco fugat, te nec Burgundio cedit,
Concio multimode gentisque utriusque phalangis:
Sed tunica alma Dei genitricis uirginis, atque
Reliquieque simul, philateria, cruxque uerenda.
Quam uelut in manibus meritis presul reuerendus,
uelle tuum semper tibi posse, uelut fuit olim:
Et modo uelleque posse tuum legaliter ibunt,
Posseque uelle tuum humanum iamiamque renoscent.
 uelle tuum modo posse suum * spectabit amicum,
Posseque uelle suum sic prestabitur ipsum.
Coniunctis pariter his disiunctisque duobus,
Aut facies, aut non, quecunque negotia rei,
Quis sine perficies nullius summa negotii.
Sepe adquirit uterque suum uiolenter amicum.
Sepe resistit uterque suo rapido obice amico.
Natura seruante modum, quam propter amicum
Conditio humani figmenti tristis habetur.



ITEM APOSTROPHA AD ROLLONEM.


Multimodas perpesse minas, nimiosque labores,
Unde fatigauit temet fortuna querelis.
 Inde tibi meliora dabit iam fruge perenni.
Aspera tot tolerata diu modo leta sequentur.
Gaudia longa metes hinc hinc merore subacto.
Te labor artificem belli hucusque peregit:
Post hos merores sat dona quietis habebis.
Namque labore graui concrescunt premia multa.

Quedam acies paganorum euadens forte prelii periculum ad Leugas peruenit, et montis excelsa subiit. Finito igitur tali et tam magno certamine belli, Ebalus uespere aduenit cum suis, Francosque et Burgundiones imprecatur nimis: »Me pro nichilo duxistis, quando prelium sine me inchoastis. Blasphemabor a cunctis gentibus, que auditure sunt hos euentus. Proh dolor! mallem mori cum isto populo  quam abesse prelio.« Tunc Franci et Burgundiones dixerunt ad Ebalum sine re querulum. »Adhuc exspectat te aliquid certaminis, quo potes te tuosque experiri. Considera Northmannos prelio fugatos, cacumen montis causa presidii aggressos. Precipita ergo eos a monte, eorumque superbiam elide. uindica sanguinem Francorum et Burgundionum, hoc campo, heu dolor! iacentium. Sentiant te modo aduenisse, qui gloriantur se periculum mortis euasisse.« His igitur dictis, Ebalus inuadit Northmannos in monte nimium exterritos. Ebalus autem ascendebat montem cum suis, Daci uero resistebant ei iaculis. Ebalus iaciebat eo missilia, Daci uero uiolabant eos iaculis. Ebalide tentabant ascendere cacumen montis, Rollonide precipitabant  eos usque ad basim montis. Ebalide sepes et parietes, quas Daci ad capiendam ciuitatem fecerunt, ad montem deportauerunt. Daci uero eosdem parietes et sepes illis abstulerunt et se ex illis circumdando munierunt. Populus uero Francorum exspectabat finem iurgiorum. Ebalus igitur uidens quod non proficeret ei initum certamen, uenit ad Richardum ducem in campo prelii castra metantem. Tunc exercitus montem circumsepsit, ne posset ullus elabi. uidentes autem Daci se circumseptos plebe, dixerunt ad inuicem: Si exspectetur forte dies futurus, omnes gladio interimemur. Frisonum quidam de gente natus, qui erat illis accreditus, dixit mortem timentibus: »Dabo consilium uobis profuturum. Intempeste noctis silentio quidam  nostrorum de cacumine montis clam descendant, et forinsecus circa tentorie buccina clangant. Illi namque audito clangore tubarum, autumantes adesse Rollonem nostrum ducem, formidolosi stupidique, atque pauidi fugitabunt, huc illucque diuisi. Nos uero de monte descendentes irruamus super castra principum, duriterque debellando eos, transeamus per medium illorum, et festinemus aggredi seniorem nostrum, et sic euademus mortis periculum.« Responderunt: »Congruum nobis et salubre secundum quod accidit, das consilium. Melius est nobis ita agere, scilicet aut elabi, aut mori, quam hic morari, nosque uiuos comprehendi, et penis diuersis affligi.« Idcirco obscure noctis conticinio  descenderunt quidam de monte, et per tentoria clam transeuntes ultraque uenientes, ceperunt forinsecus tubis clangere, terroremque repentinum eis incutere. Ceteri uero cum magno tumultu, magnoque scutorum fragore elabentes uelociter de monte, inuaserunt Richardum tentoriis soporatum. Sicque ferociter preliantes, et per medium exercitum transmeantes, uiam quam Rollo tenuit citatis gressibus liberati pergunt; atque super Othuram uenientes, loco alto palude circumdato gressum fatigati figunt. Exercitus uero nimium exterritus cepit hac illacque fluctuare, putans Rollonem adesse. Ebalus uero huius rei terrore domum cuiusdam fullonis expetiit, atque diu in ea delituit. Exercitus autem, lucescente aurora, montem uidens hostibus uacuum, eos prosequitur  quousque morabantur. Nortmanni uero innumerabilia animalia, que secum adduxerant, statim occiderunt; atque tergora dimidia animalium diripientes et excoriantes, ex cadaueribus ipsis castrum circa se fecerunt; ponentesque unum super alium, coria sanguinolenta forinsecus auellerunt, ne equi stupidi equitesque mirantes appropinquarent. Franci uero et Burgundiones prosecuti eos cum adessent, castellumque ex corporibus equorum, boum, asinarum, caprarumque et bidentium conseptum, tergoraque forinsecus pendentia uidissent, dixerunt ad inuicem: »Quis inuadet istos? qui uult uitam perdere, accedat ad carneum castrum et mirabile.« His dictis, quique repedarunt sua, Daci uero nauium contubernia. Rollo autem uidens milites suos, gratulanter  dixit ad illos: »O robustissimi, armisque asperrimi! Quomodo prelia euasistis?« Tunc illi cuncta que acciderant retulerunt Rolloni. Rollo uero ita exagitatus, furiis acerrimis bacchatus, cepit totam terram uastare et delere, atque incendio concremare. Illico omnis salus conclamatur fiduciaque uiuendi non reperitur, publica res adnichilatur, ecclesieque deserte habentur.

Franci uero non ualentes paganis resistere, totamque Franciam uidentes ad nichilum uenire, unanimiter ad regem uenerunt, atque dixerunt: »Cur non auxiliaris regno, cui preesse et prodesse debes sceptro? Cur non pax consilio acquiritur, quam nec bellis nec ullo defensionis obstaculo adipisci possumus? Honor et potestas regalis subiicitur, paganorum  insolentia erigitur. Francisce regionis terra quasi solitudo habetur, quia eius populus aut fame aut gladio moritur aut forte captiuatur. Tuere regnum si non armis, uel consilio.« Tunc rex Carolus his dixit furibundus: »Date mihi consilium, quod regno et nobis sit salubre et congruum.« Tunc Franci: »Dabimus, si nobis credideris, consilium tibi et regno condignum et salutiferum; ut requiescat populus nimis penuria afflictus. Detur terra a fluuio Andelle usque ad mare paganorum gentibus; filiam quoque tuam Rolloni coniugio iunge. Et ex hoc potes multum contra gentes tibi obstantes preualescere; quia Rollo superbo regum ducumque sanguine natus, corpore pulcherrimus,  armis feruidus, consilio prouidus, aspectu decorus, contra suos mansuetus, cui promittit fidus amicus, cui aduersatur atrox inimicus; sagaci mente uasallus, constans et lenis ut res expostulat in omnibus, sermone instructus, docilis in rebus, actibus beneuolus, eloquio honestus, uirtute uirili repletus, humilis conuersationibus, rebusque forensibus prudentissimus, in iudicio iustus, in secretis cautissicimus, auro argentoque ditissimus, creberrima militum frequentia assidue constipatus, quin etiam omni bonitate est exaggeratus.« Confestim Carolus his consultus misit Franconem archiepiscopum Rothomagensem ad Rollonem paganorum ducem. Qui ueniens ad eum blandis sermonibus cepit alloqui: »Omnium ducum prestantissime, cunctorumque  precellentissime, litigabis uita comite semper contra Francos, preliaberis semper contra illos? Quid de te si morte preoccupatus fueris? Cuius figmenti es? Deum te esse estimas? Limo plasmatus, nonne homo es? Nonne es esca uermium, cinisque et puluis? Memento qualis es et eris, et cuius iudicio damnaberis. Herebro, ut reor, frueris, nec quemquam lacesses ultra preliis. Si uis Christianus fieri, presenti futuraque pace poteris frui, ditissimusque hac terra morari, Carolus rex patientissimus, consilio suorum ductus, hanc terram maritimam ab Anstigno et a te nimium deuastatam uult tibi dare. Quin etiam ut pax et concordia, atque amicitia firma, et stabilis atque continua, omni tempore inter te et illum permaneat, filiam suam,  Gislam nomine, uxorem in coniugio dabit tibi; qua copula prole letaberis, regnumque in perpetuum tenebis.« Quo audito, conuocat maiores Dacorum, et que episcopus sibi retulit narrat in auribus eorum. Daci uero, reminiscentes somnii interpretationum, dixerunt Rolloni: Terra hec penitus desolata militibus priuata, aratro non exercita, arboribus bonis referta, fluuiis genere diuersorum piscium plenis diuisa, uenatu opulenta, uineis non ignara, glebis cultro elaboratis fecunda, mari affluentiam diuersarum rerum daturo ex una parte circumdata, altera decursibus aquarum deportantium nauigio cuncta bona, quasi Francie regno discriminata, si fuerit frequentia hominum uisitata, ualde erit fertilis et uberrima: nobisque ad habitandum  sufficiens et congrua. Filia quam tibi spondet, utriusque progeniei semine regulariter exorta, stature proceritate congrua, forma, ut audiuimus, elegantissima, uirgo integerrima, consilio prouida, forensium rerum negotio cauta, conuersatione facillima, colloquio affabilissima, manuum labore peritissima, quin etiam uirginibus cunctis precellentissima, decet ut copuletur tibi connubiali amicitie. Et ex hoc uidetur salubrius nobis consilium, in melius profuturum, et ab alicuius rixe errore inconuulsum, quod filiam regis habebis in coniugio federum. Reminiscere somnii interpretationum, mysticorumque eius intellectuum. Ut remur, in istis finibus uertetur nobis in prosperum. Satis preliati  sumus, Francosque debellauimus; consequens uidetur nobis ut requiescamus, fructibusque terre patienter fruamur. Remitte regi episcopum, ut si dederit tibi quod spopondit, te dicat suo seruitio esse promptum. Remanda ei securitatem pacis trium mensium, et ut sequestre pacis spatio ueniat, si uult, contra te ad placitum, faciatque uerborum suorum et promissionum te per omnia securum.« Statim Rollo supra dicto episcopo intimauit, regique ut hec diceret ad eum remisit. Qui ueniens ad regem, conuocato episcoporum, comitum, atque abbatum cetu, dixit: »Rollo dux Northmannorum tibi amoris et amicitie inextricabilis, quin etiam seruitii pactum, si dederis filiam tuam, ut ei dixisti, coniugem, terramque  maritimam in sempiternam per progenies progenierum possessionem, manus suas se subiugando tibi dabit fidelitatis gratia, tuumque seruitium incessanter explebit. Poterisque per eum obstantium et iurgantium tumores contra te retundere, nimiumque confortatus conualescere.« His ab episcopo renuntiatis, congratulantur Franci, suggeruntque unanimes regi ut det filiam suam terramque Rolloni. Rex uero Francorum, prece coactus, dedit filiam suam uice Rollonis episcopo per pignus, in uinculo sacramenti et coniurationis. His rerum opportunitatibus factis, determinatis, et confirmatis tempore locoque determinato, atque sequestra pace data, redierunt quique ad sua. Franco Rothomagensis archiepiscopus Rollonem adiit, et cuncta que fecit  ordinatim illi narrando exposuit. Rollo igitur et sui, his renuntiatis, nimium exhilarati, typicum intellectum rememorant uisionis.

Rotbertus autem dux cum audisset quod rex Carolus filiam suam daret Rolloni, et pacificarentur uicissim paxque fieret totius orbis, misit uerbis pacificis ad Rollonem nuncium subsequentia uerba dicturum. Cumque adesset, Rolloni uerbis precatiuis dixit: »Rotbertus dux Francorum tibi fidele seruitium. Audiuit concordiam tui et regis, et inde letatur nimis. Congruum esse tibi dicit, te tuosque requiescere, terramque datam reedificare, urbes et menia restaurare, teque perpetua pace uiuere. Satis exercuisti prelia, satis demonstrati arma uirilia. Satis cuius uirtutis esses declarasti, satis  plurimis periculis incubuisti, satis uas emeritus, satis toto orbe laudatus. Quin imo dux idem deprecans, flexis animi genibus mandat tibi, ut testificatum in Christi nomine et in fonte salutifero baptismate lotum suscipi ab eo te sinas. Hinc eritis, si tibi placuerit, inseparabiliter fidi amici, nullusque contra uos stare poterit, facietque incessanter uestrum seruitium, regemque tibi omni tempore beneuolum.« His dictis, consilio Franconis episcopi, suorumque comitum dixit: »uolo consentire regi Francisque, ut ueniat ad denominatum placitum, meque redimat fonte immersum. Hic mihi sit paterno amore pro patre, ego filiorum dilectione ero illi pro filio. Succurrat mihi, si necesse fuerit, ut pater  filio; ego illi, ut filius patri. Gaudeat mea prosperitate, tristetur mea aduersitate. Que mee potestatis sunt, sui iuris sint, et que mei iuris, sue potestatis sint.« Internuntius igitur que audiuit, Rotberto duci renuntiauit. Statuto idcirco tempore uenerunt ad determinatum locum, qui dicitur ad Sanctum Clerum. Rollonis autem cis Epte fluuium sedit exercitus, regis uero et Rotberti altrinsecus. Extemplo Rollo misit ad regem Francorum archiepiscopum uerba dicenda dicturum: »Rollo non potest tecum pacificari, quia terra quam illi uis dare inculta est uomere, pecudum et pecorum grege omnino priuata, hominumque presentia frustrata. Non habetur in ea unde possit uiuere, nisi rapina et predatione. Da illi aliquod regnum unde conducat  sibi cibum, et uestitum, donec impleatur terra quam illi das opulentiarum congerie, reddatque temporinos fructus uictuum, hominum, et animalium. Quin etiam non conciliabitur tibi, nisi terra, quam daturus es, in sacramento Christiane religionis iuraueris, tu et archipresules et episcopi, comites et abbates totius regni, ut teneat ipse et successores eius ipsam terram ab Epte fluuiolo ad mare usque quasi fundum et alodum in sempiternum.« Tunc Rotbertus dux Francorum, et qui aderant comites et episcopi, cum abbatibus, dixerunt regi: »Non habebis ducem tanti honoris, nisi quod concupiscit feceris. Si non propter seruitium quod reperit a te dederis, saltem da illi propter cultum Christiane religiositatis, ut acquiratur tantus  populus Christo, qui interitus est errore diabolico. Et ne culmen totius regni tui, Ecclesie, que adnichiletur impetu infestantis exercitus, cuius aduocationis patrocinio uice Christi fungens, debes esse rex et aduocatus constantissimus.« Tunc Flandrensem terram, ut ex ea uiueret, uoluit rex ei dare; sed ille noluit pre paludium impeditione recipere. Itaque spondet rex ei Britanniam dare, que erat in confinio promisse terre. Illico Rotbertus et Franco episcopus renuntiauerunt omnia Rolloni, et adduxerunt illum integritate Christiane fidei, obsidibus datis, Carolo regi. Franci uero intuentes Rollonem totius Francie inuasorem, dixerunt ad inuicem: »Magne potentie iste dux, magneque uirtutis, atque magni consilii et prudentie, quin  etiam laboris, qui tanta prelia exercuit contra comites istius regni.« Statim Francorum coactus uerbis, manus suas misit inter manus regis, quod nunquam pater eius, et auus, atque proauus cuiquam fecit. Dedit itaque filiam suam Gislam nomine uxorem illi duci, terramque determinatum in alodo, et in fundo, a flumine Epte usque ad mare, totamque Britanniam de qua posset uiuere. Rolloni pedem regis nolenti osculari dixerunt episcopi: »Qui tale donum recipit, osculo debet expetere pedem regis.« Et ille: »Nunquam curuabo genua mea alicuius genibus, nec osculabor cuiuspiam pedem.« Francorum igitur precibus compulsus, iussit cuidam militi pedem regis osculari. Qui statim pedem  regis arripiens, deportauit ad os suum, standoque defixit osculum, regemque fecit resupinum. Itaque magnus excitatur risus, magnusque in plebe tumultus. Ceterum Carolus rex, duxque Rotbertus, comitesque et proceres, presules et abbates, iurauerunt sacramento catholice fidei patricio Rolloni uitam suam, et membra, et honorem totius regni, insuper terram denominatam, quatenus ipsam teneret et possideret, heredibusque traderet, et per curricula cunctorum annorum successio nepotum in progenies progenierum haberet et excoleret. His, ut dictum est, expletis, rex Carolus ad sua remeauit. Rotbertus et Franco cum Rollone remansit.



APOSTROPHA AD ROLLONEM.


 Rollo, tui uisus capies ex mystico sensu.
Ecclesie stabis precelso uertice montis.
Fonte salutifero scelerum purgabere lepra.
Nunc homines, uolucrumque loco scuta gerentes,
Se Ecclesie montem scandentes fonte piabunt.
Extremum quorum capies nunquam quoque uisu.
Immunes scelerum libabunt mystica sacra,
Nidorumque domos facient montis iuga circa.
Ecclesiasque struent diuerso munere fultas.
Dux bone, Dux pie, Patrici semperque uerende,
Adsunt cuncta tibi, que somno animus tuus hausit.
Serua baptismo quod iam promiseris almo.
Linque opus infandum Satane, quin toxica sacra,
Quere Deum uerum uote et prece supplice semper,
Obserua mandatorum precepta suorum,
 Da leges populo, doctis sancitaque iura.
Pace fruens populus gaudebit tempore cuncto,
Subque tua ditione morans semper, habitansque.
Latronumque furum insidiis frustrabitur omnis.
Ecclesie summus tutor, inopumque iuuator,
Pacificus regni protector, et auxiliator,
Defensorque gubernator, moderator, et auctor.
Perpetuo uigeas meritis uiuacibus euo.

Anno a Domini nostri Iesu Christi incarnatione nongentesimo duodecimo, Franco archiepiscopus catholica fide sacrosancte Trinitatis imbutum Rollonem baptizauit, duxque Francorum Rotbertus de fonte Saluatoris eum suscepit, nomenque suum ei imposuit, magnisque muneribus et donis honorifice ditauit. Rotbertus autem, qui et Rollo, comites suos  et milites omnemque manum exercitus sui baptizari fecit, atque Christiane religionis fidei per predicationes instrui. Hinc conuocato Francone episcopo, que ecclesie ueneratiores in sua terra haberentur sciscitatur, et que potentiores merito et patrocinio sanctorum dicerentur. Tunc Franco: »Rothomagensis, et Baiocacensis, atque Ebroicacensis ecclesia sacrosancte Marie matris Domini nostri Iesu Christi et uirginis in honore est dedicata. In periculo maris ecclesia monte posita, Archangeli Michelis paradisi prepositi nomine pretitulata. In suburbio ciuitatis istius est monasterium sancti Petri apostolorum principis nomine consecratum; in quo recubabat istius urbis uenerabilis archiepiscopus  nomine Audenus, signis et uirtutibus nimium coruscans, ob metum tui aduentus ad Franciam est deportatus. Gimegias, quo prius accessisti, est templum sancti Petri, regnum celorum clauigeri meritis suffragatum. Plures sunt ecclesie in tua ditione posite, sed he sunt precipue.« Tunc Rotbertus: »In confinio nostre potestatis quis sanctus potentior meritis habetur?« Franco: »Sanctus Dionysius natione Grecus, per sanctum Paulum ad fidem catholicam conuersus, postea a beato Clemente Petri apostoli successore Francie ad predicandum transmissus, multa flagella paganorum perpessus, diuque uerberatus, ad ultimum pro amore Dei hebetatis securibus capite plexus.« Tunc Rotbertus: »Antequam diuidatur terra meis principibus,  Deo et sancte Marie, sanctisque denominatis, desidero partem istius terre dare, ut dignentur mihi in auxilium subuenire.« Franco: »Consilio diuinitus inspirato uteris, congruumque est tibi his septem diebus, quibus albatis chrismatis et olei uestibus es indutus, fieri.« Dedit itaque Rotbertus prima die baptisterii Deo et sancte Marie Rothomagensis ecclesie terram premaximam canonicis in perpetuum possidendam. Secundo die, sancte Marie Boiocacensis ecclesie. Tertio die, sancte Marie Ebroicacensis ecclesie. Quarto, archangeli Michelis ecclesie, uicibus inundatione procellarum maris circumsepte, secundum cursum lune incrementati septenarii numeri dispositione. Quinto, sancti Petri sanctique Audocni ecclesie. Sexto,  sancto Petro sanctoque Aicardo Gemeticensis ecclesie. Septimo, Brenneual cum omnibus appenditiis sancto Dionysio dedit. Octauo die expiationis eius, uestimentis chrismalibus uel baptismalibus indutus, cepit metiri terram uerbis suis comitibus, atque largiri fidelibus. Denique preparato magno nuptialium cultu, Gislam filiam regis uxorem sibi duxit, pro qua se Francis conciliando pacificauit. Securitatem omnibus gentibus in sua terra manere cupientibus fecit. Illam terram suis fidelibus funiculo diuisit, uniuersamque diu desertam reedificauit, atque de suis militibus aduenisque gentibus refertam restruxit. Iura et leges sempiternas uoluntate principum sancitas et decretas plebi indixit, atque pacifica conuersatione morari simul cegit. Ecclesias  funditus fusas statuit, templa frequentia paganorum destructa restaurauit, muros ciuitatum et propugnacula refecit et augmentauit. Britannos rebelles sibi subiugauit, atque de cibariis Britonum totum regnum sibi concessum sufficienter pauit. Denique in terra sue ditionis bannum, id est interdictum, misit, quod est prohibitio, ut nullus fur uel latro esset, neque assensum male uoluntatis ei preberet. Denique interdixit ut nullus ferramenta aratri domui deportaret; uerum in campo cum aratro relinqueret, et nullus post equum, asinumque, atque bouem, ne perderet, custodem mitteret; huius interdicti pauore quidam agricola manens in Longapetentis uilla, aratri utensilia campo dimisit, atque  appropinquante meridie causa edendi domum suam uenit. Quem uxor duris uerbis et obstinato corde cepit increpitare, cur dimisisset aratri necessaria, et adiacentia in suo labore. Diu molesta atque increpans uirum, dedit ei manducare. Interim uolens suum maritum facere huius rei, ne dimitteret amplius, sollicitum, citius quam potuit clam expetiuit campum, et sustulit sibi corrigias iugi pomeremque et cultrum; atque ne uideret maritus subducendo ea, quasi aliunde ueniens repetiuit domum. Maritus eius saturatus surgens, suique laboris campum pergens, necessaria aratri non inuenit: inde tristis domum reuertens, querule coniugi indicauit. Que cepit eum inuectiue et inuisorie increpans dicere: »Nullius utilitatis homo, uade nunc ad Rotbertum  ducem, et ipse faciet cito te aratorem.« Ille citus ad Rotbertum cucurrit, atque commoda aratri sibi frustrata duci retulit. Illico Rotbertus conuocans quemdam prepositum, dixit ad eum: »Da quinque solidos isti agricole, quibus possit que perdidit emere. Tu quantocius uillam pete, atque auctorem furti ignifero iudicio inquire.« uillicus uero habitatores uille cunctos igne examinauit, nullumque illorum furti reum reperiens, Rolloni duci renuntiauit. Qui conuocans Franconem archiepiscopum dixit: »Deus christianorum, in cuius nomine baptizatus sum, si est conscius rerum, mihi mirum cur non innotuit suo nomine igne tentatum nobis furti reum.« Franco: »Adhud ignis culpabilem non tetigit.« Et Rotbertus ad prepositum: »uade  iterum et ad habitatores affinium uillarum, in nomine Iesu Christi examina per ignis supplicium.« Qui, iussa complens ducis, intimauit neminem se inuenisse culpabilem. Qui aratorem statim uocauit, et ab eo inquirit, cui quod remansissent utensilia aratri in campo, dixisset. Agricola respondit: »Uxori.« Que uocata uenit, duxque ad eam dixit: »Quid de uomere cultroque mariti tui fecisti?« Illa se non habuisse negauit. Que scopis diuerberata fidem furti omnibus fecit. Tunc Rotbertus ad maritum: »Sciebas tuam uxorem esse furem?« Cui ille: »Sciebam.« Et Robertus: »Duobus decretis digne morieris, uno, quod caput mulieris es, et eam castigare debuisti. Altero, quod assensor furti fuisti, et indicare noluisti.« Statim utrumque laqueo fecit  suspendi, crudelique morte finiri. Hoc iudicium exterruit habitatores terre. Nullusque ausus est postea furari, uel latrocinari. Atque sic quieuit terra uacua furibus et latronibus, atque siluit priuata cunctis seditionibus.

 Continua igitur pace, diuturnaque requie letabantur homines, sub Rotberti ditione securi morantes; locupletesque erant omnibus bonis, non timentes exercitum ullius hostilitatis. Carolus namque rex quodam tempore misit duos milites Gisle filie sue, Rotberto duci connubio uincte. Gisla autem cum uidisset milites patris sui, quadam domo, ne uiderentur a Rotberto suo coniuge, seposuit; cunctaque bona illis largiens, nimis diu morari fecit. Rotbertide comites admirantes quod milites Caroli regis Rothomo morarentur, et presentia Rotberti ducis non fruerentur, uenerunt ad eum, et dixerunt: »Cur nobis quod Carolide tibi dixerunt non innotuisti?« Rotbertus: »Ubi sunt soceri mei legati?« Responderunt: »Uxorius es, et effeminatus;  quia tuam presentiam uitantes, uxori tue adsunt.« Dicebant igitur Rotbertum eam non cognouisse maritali lege, statimque dux ira commotus, tirones sue domus fecit absconsos comprehendi, et ad forum uenialium rerum duci, ibique concurrente plebe iugulari. Audiens autem Rotbertus dux Francorum, quod pro nece duorum militum, colligate pacis inter regem et Rotbertum Northmannorum ducem uincula soluta diruptaque essent, cepit contra Carolum stare, eumque adnichilare, et sua depopulari. Misitque legatum ad Rotbertum Rothomagensem dicens: »Tuo consilio, tuoque suffultus adiutorio uolo istud regnum super Carolum accipere, eumque Francia fugare.« Tunc Rotberto Rothomagensis respondit legato Francorum ducis: »Modo tuus senior  nimis uult equitare, ultraque legem agere. Que regis sunt tantum disperdat, regimen nolo ut accipiat.« Erat autem coniux Gisla filia regis iam defuncta. Quid accidit inter Carolum et Rotbertum hic non memorabitur, quia alias legitur. Rotbertus Northmannorum patricius grandeua etate, nimioque labore preliorum consultus, conuocatis Dacorum Britonumque principibus, dedit omnem terram sue ditionis Guillelmo Pope filio, atque inter manus Guillelmi adolescentis manus suas mittentes principes, colligauit illi coniurationis sacramento. Postea uno lustro uiuens, etatis sue defectu, effetoque uiribus corpore, equitare non ualens, regnumque pacificatum solidum et quietum tenens,  lugubris damni passus dispendium, ineuitabilisque mortis casum plenus dierum migrauit ad Christum, cui est honor et gloria in secula seculorum. Amen.



EPILOGUS


 Nauta rudis pelago commissus uela profundo,
Classe uehor parua, rimisque foramine plena,
Puppeque quassata, prora tumido equore fracta,
Confractisque gubernaculis, remisque peremptis,
Omnibus et uelis uiolento turbine scissis,
Naufragus, attonitus, stupidus, hebes, anxius, anceps.
 Syrtibus implicitus, pro nescio nunc quid agetur.
Ah! misero mihimet nullus patet exitus usquam
Fluctibus incluso nimiis, septoque procellis.
Ah! mihimet celum undique, et undique pontus habetur
Aequor permensus medium huc uix usque nataui
Non intrasse salum mallem, quam hic periisse.
 Puppe sub exigua per confraga murmurat equor,
Fluctibus infestis pelagi spumante procella,
Aequora iam lambunt inimica pace carinam,
Pestifero amplexu horrendis flabris nocitura.
uiribus iratis teneor maris ursa rapina,
Undaque curuatos sublata sinus quatit acre.
Hereo nunc tremulis temerarius arbiter undis
Sed tu, quem statum mobilem, motum stabilemque
ueridici perhibent, cum sit motus quoque status,
 Fluctiuage equoreos mentis compesce tumores
Syrtes pestiferas cordis disrumpe uagantis,
Atque procellosi ingenii sustolle carinam;
Ut gubernaculis, remisque, uelisque refectis,
Ingenii, sensus, intellectusque pusilli,
Iamque huius operis pelago feruente meato,
Tranquillum possim conscendere nauita portum
Sanguine martyrii fluidum, palmaque decorum,
Profusum et nitidum cunctorum flore bonorum.



LIBER TERTIUS.



PRAEFATIO.


 Olim discipulos omnipotens Deus,
Sacra uirgine matris editus et satus,
uere nostra fides Sarcalogon quem ait,
Puppim scandere precepit, abireque
Ultra ueliuolum et fluctiuagum mare.
Plebes innumeras sedere mox iubet,
Et montis subiens alta cacumina,
Numen siderei postulat ad Patris.
Noctis cerulee mox crepere obuio,
Dire ferbuerant equora liuida,
Leuo pretumido flamine gurgitis,
Conclamata salus, spesque fiducia,
Cunctis discipulis perstrepidis nimis
Aeris pestifera mortis imagine.
Quarte nam stationis tumido situ
 Christus se pelago fluctiuago intulit
Sicco uestigio, seque per equora
Fert fluctu liquido passibilis maris,
Offert discipulis seque trementibus.
Tunc artus tremulos occupat et pauor,
Herent discipulum corda stupentia.
Ignorant quid agant fine sub ultimo.
Terror pectora sat uerberat algidus,
Clamor sidera pulsat nimius poli.
Postquam se innotuit discipulis Deus,
Presiccis pedibus stans fluido mari
Petrus mox Domino uerba sonantia
Sumptis uiribus et robore pretulit.
O tu Christe potens etheris et maris
Si nos sancta adiit nunc pietas tua,
 Estque tuta fides omnibus, et proba,
Tecum pergere me precipe per mare.
Precepti imperio nunc uegetabilis
Indulgens fauet his, et retulit: ueni.
Fidens in Domino, qui potis est maris
Petrus moxque ratem deserit ocius,
Et dat uestigium fluctibus equoris.
Mentem perculerat res tremulam noua,
Cum discrimina pontus mouit effera,
Quamdiu non dubitauit. *
Petrum sustulerant equora turgida,
 Diffidensque sui penituit nimis,
Mersus corpore Petrus medio salo
Clamat: Deripere fluctibus his, Deus.
Christi dextera mox quem rapuit sacra,
Dixit: »Tu modice cur fidei modo
Nutando titubas et dubitas freto?«
Conscendunt pariter mox Deus et Petrus
Nauim, discipulis turbine tristibus.
Cedunt continuo noxia flamina.
   Dudum nos pelagus pretumidum nimis
Summi numine Christi penetrauimus.
Cursus iam medios contigimus fere.
Obpansum undique celum undique cernitur
Hinc hinc, atque minax ceruleus liquor.
Haurit iamque pauor pectora tristius,
 Tollunt equora molem inscitie mee:
Cepti penitet, et tedet, et hoc piget.
Summus Christe Deus, nunc faciem tuam
Felix poplitibus pandeamini peto.
Lapsas respice spes fomite numinis.
Sanctam porrige manum nunc trepido mihi,
Possim scandere quo gesta micantia,
Summo te duce, sic te duce preuio,
Et quot sunt mihimet torua pericula.
Mentem septifidi nectare Spiritus,
Et cor rethorici fomite gurgitis,
Et linguam trimodo proloquio struens,
Asperges salubris fonte scientie;
Narratus breuis ut sitque probabilis,
Atque hinc exstet apertus homini scio
 Huius historie, quam reserabimus.
Partitus breuitas famine splendeat
In toto niteat queque solutio:
Nectatur generi sic quoque paucitas
Persone, exque datis, atque negotio
Sumatur ratio rhetoricabilis
Septem nunc elementis bene cognitis,
Decretisque simultatibus omnibus,
Te donante Deus uirgine qua satus,
Cum Patre ingenito, et Flamine cum sacro,
Regnans perpetuus cuncta uidens Deus.



ORATIO.


Doxa superna,
Omnipotens columen,
Fomes sensificusque
Numen sidereum potens
Lucis origo.
Aethereum specimen,
Rerum principiumque,
Causarum series cluens,
Prima propago.
Ingenitique Patris,
Lumen lumine sacro,
Et uere Deus ex Deo.
O pater almus,
Ingenitusque Deus,
 O fili genitusque,
His Flamen Deus exieus.
O Deus unus,
O Deitasque uigor.
Non sunt namque dii tres.
Unum te ferimus Deum,
Postulo supplex,
Quo faueas precibus.
 Incepto tremefactu,
Mestis inscitia mea.
Martyris almi
Te duce te referam
uitam nunc luculentam.
Exstet sensus hebes licet
Annuat ipse,
Cuius opus refero,
Possim quo enucleari,
Mundo qui bona gesserit:
Qualiter atque
Perfidia occiditur
Arnulfi ducis atri
Testis precipuus Dei.
Gloria Patri,
 Et Soboli pariter,
Sanctoque Spiritui,
Uno simpliciter Deo,
Amodo semper
Tempore perpetuo,
Iunctis continuisque
Seclis secla per omnia.



DESCRIPTIO uITAE GUILLELMI DUCIS.


 Quoniam quidem gloriosissimorum martyrum digerendo luculenta preconia, eorumque prepollentissima propalando elucidare gesta, illius exstant munia, qui illius brauium in presenti seculo contulit uictorie, celestisque in regno emolumentum prebuit  immarcessibilis glorie: idcirco prepotentissimi ducis Guillelmi uitam, actusque, atque triumphum non fucis uerborum, neque excellentis orationis ornamento sublimiter prebaltea tum; uerum simpliciter tenuique naturalis prolationis sermone commentatum, breuiter prelibando texemus: Quatenus historia gestorum eius sepissime recitata excitet animos omnium, quin etiam a linea progeniei ipsius descendentium, ad celestium premia gaudiorum. Eaque nostre fidei fundamentum fortiter solidetur, nostre Religionis cultus solerter nutriatur, mundi labentis decipientisque contemptus nascatur, desiderium amorque supernorum fruge salutiferi operis profusius generetur, incentiuum sanctitatis augmentetur, gradus prouectionis erigatur, ianua superne  contemplationis salutifero itinere penetretur.

Igitur gloriosissimus dux prepotensque comes Guillelmus, et eterno regi athleta dilectissimus, ex prosapia insigni, patre Daco, scilicet Rollone, matre Francigena, uidelicet Poppa, ut precedenti libro peroratum est, genitus, Rothomagensi urbe exstitit oriundus. Quem genitor omnium suppellectilium ubertate locuples, rerumque omnium emblemate diues, Bothoni cuidam ditissimo comiti sacro baptismate perfusum ad educandum commendauit, eumque ad erudiendum ut decebat tradidit. Denique pulcherrimus puer penes orthodoxos uiteque honestissime uiros familiariter degens, diueque memorie, boneque indolis fore incipiens, sue iuuentutis  etatem opimo quaterne uirtutis commercio propensius pollentem Iesu Christo consecrauit, seque diuinis totis nisibus subactum mancipauit. Enimuero diuina profusius gratia replebatur, septifluique muneris sapientia locupletius ditabatur; quotidieque  meritorum affluentia gratius augebatur, diuinis dogmatibus affluenter instruebatur, monasticis ubertim sanctionibus uigorabatur, ecclesiastice religionis dispensatione libenter insignibatur, melliflueque dulcedinis nectare abundanter infundebatur. Erat quippe effigie conspicuus, statura procerus, mente strenuus, morum probitate grandeuus, uir fieri perfectus, totis nitens uiribus. Huius seculi aspernabatur iactantiam, uitabatque mundi uiriliter pompam. Letissimus plane erat facie, serena paci ficus mente, dulcissimus eloquio, mansuetissimus conuersationis negotio. Cupiebat labile linquere seculum, seque Gimegias fieri monachum. Sepius animo id'replicabat, crebrisque cogitationibus mente determinatis herebat. Explorabat sedulus quid super  hoc uellit Christus. Iudicium querebat huius rei, si forte uenerit celitus illi. Quapropter lacrymis sedulo incumbebat, corpusque ab escis duriter suspendebat. Pernox uigiliis insistebat, ciboque pauperes recreabat. Huius animositatis estu inflammatus, nouit se fieri monachum mundum derelicturus.



APOSTROPHA AD GUILLELMUM.


O Guillelme sacer, iuuenili macte salute,
Flore iuuentutis redolens primoque adolescens,
Quid celeras uotum presenti uoce relatum?
Pergere cur celeri uoto Christi uis asylum?
Cur seruat teneros custodia peruigil annos?
Corporeos cur nunc innormat regula mores?
Arctus cur casti comites rubrica reuincit?
 Desine uota, necesse tibi nobisque frueris,
Semine namque tuo nascetur dux luculentus,
Ornandus donis celestibus insuper haustis.
Francia mirifico cuius sub pollice uultum
Ducet, agetque, mouet, flectetque, citabit ouanter,
Fretus martyrio postquam migrabis Olympo.
Arbiter egregias regni moderabit habenas,
Aequa librabit trutinans et lance querelas:
Iudicio tormenta reis impellet et equo,
Largiflui doni iustis et premia dedet.
uirtutum quaternarum passim aggere actus,
Distinctum nitidis rutilans diadema berillis
Emerito capitis gestans in uertice sancti,
Scandet ad Elyseum dignus, Christo duce, campum.

Cum autem, preueniente gratia diuinitatis, secundum  uires etatis polleret titulis istius bonitatis eniteretque affluenter studiis sanctitatis: Northmannorum Britannorumque comites, principesque unanimiter in unum conuenerunt, quidque agerent decreturi ad inuicem dixerunt: Dux noster, scilicet Rollo, qui et Rotbertus, nimio bellorum labore incessanter attritus, plurimisque estuantis maris periculis fatigatus, erumnaque crebre nauigationis afflictus, innumerisque pernoctationibus defectus, pluriumque plagarum liuoribus infirmatus, uiribus infirmitate euacuatis exhaustus, quin etiam grandiui situs diuturnitate consumptus, non ualet regno alterius auxiliari et defendere, sibique et nobis confidenter preesse et prodesse. Sciscitemur quem in regno preliis adepto heredem sibi clegerit, quemque  nobis habilem preposuerit. Est namque ei filius nobilissima Francorum stirpe progenitus, qui et corpore uegetabili sospitate uigorato elegantissimus, sensuque plurimarum studiis rerum informato peritissimus. Fauente patre, nobis ducem, eumque preferamus nobis patricium et comitem. Huius igitur consilii dispensatione reperta, quin imo omnipotentis Dei dispensante clementia, uenerunt unanimes ad Rotbertum, Rothomagensi sede annose etatis, senio fessum, lenique sermone, submissoque uultu ad eum dixerunt: »Domine dux prepotentissime, senilis etatis aggrauaris inoportunitate, tibique et nobis non potes salubriter subuenire. Extere gentes idcirco iam nos affligunt, nostraque penitus sibi diripiunt. Inter nos diuortium atque duellum agitur,  consorsque ut sit regnum non stabilitur, ideoque publica res annullata dissipatur; elige igitur qui presit et prosit nobis precamur, cuique diligenter subiiciamur; ut et ipse sit nobis, aduocationis gradu dux et patricius, nosque obsequenter et personaliter ei militemus.« Tunc Rollo humillimus suorum uerbis coactus, huiusmodi responsionibus est exorsus: »Quoniam omnem ualetudinem longeua etate auferri non ignoratis, meque non preualere amplius, neque prodesse uobis cernitis, uestro consilio, uestroque iudicio, constituatur dux uobis, qui presit studiose et prosit, ut usquemodo ego uobis. Est namque mihi filius Francigeno nobilissime generositatis semine exortus, quem Botho princeps militie  nostre ut filium educauit, moribusque et studiis belli sufficienter instruxit. Illum, precor, eligite ducem uobis et protectorem, patricium et comitem Subueniat uobis sagaciter in consiliis, prositque uobis constanter in preliis. Ab aduersariis uo hostiliter protegat, pacemque inter uos continuam legaliter faciat. Monasticis rebus, ut dictum est mihi, uult se mancipari, theoricisque mutato habitu subnecti.« Tunc comites huius responsionis affamine hilares, responderunt dicentes: »Ille nobis erit dux hereditarius et opportunus, eiusque dignanter obtemperabimus precepto, gentisque Francisce regnum faciemus ei accliuium.« Dux autem suorum militum uerbis fauentium suis uoluntatibus hilaris, precepit Bothoni militie principi, ut adduceret  spem populi, scilicet Guillelmum adolescentem sibi. Botho uero ad patrem celeriter Guillelmum adduxit, accersitis principibus totius regni. Tunc carissimum pignus excepit amabiliter benignus pater, utque fas erat amplexus est dulciter, presagitque spirituali mente annos pueritie illum non mediocriter transcendere.


Gaudebant ambo, Guillelmus honore paterno,
Et pater insignis Guillelmi ex actibus almis.
Cernuus hic senio probitatis prole gaudebat,
Et soboles luculenta etatis patre uetuste.
Hic cito scansurus celum de teste futuro.
Hic renaturus mundo genitore beato.
Amplexusque sacros amplexibus hi replicantes,
Oris melliflui libabant oscula semper.
 Gratantes pariter genitor sobolesque resedit.

Tunc Rollo, principibus conuocatis secretius, dixit postulatiuis uerbis omnibus: »Ecce quem requiritis, ecce heres nostre possessionis, ecce qui preerit uobis. Isti, uobis fauentibus, trado regnum, labore certaminum, sudoreque preliorum adeptum. Iste uice mei dominabitur huius gentis, heresque erit predignus nostre dominationis. Istius uirtutem imitamini, quantusque erit presago spiritu intuemini. Legibus et statutis nostris constanter auxiliabitur, iusque et decretum nostrum, hoc superstite, non delebitur: uos quoque terra, quam sorte dedi uobis non frustrabit, insuper augendo ampliabit. Quapropter manus uestras gratia seruande fidelitatis manibus huius date, nostreque fidei sacramento fidem  continui insolubilisque seruitii, et militationis isti, precor, facite.« His dictis Berengerus comes, et Alannus pariter, ceterique Britones, nec non Northmannorum principes, subdiderunt se uolentes Guillelmo unanimes, iuramento sacre fidei illi se colligauerunt, manusque suas manibus illius uice cordis dederunt. uoueruntque se militaturos, contraque finitimas gentes debellaturos. Ab hinc namque peracto unius lustri spatio, Rollone defuncto, et in celesti solio feliciter, ut credimus, coronato, Northmanni pariter et Britanni in unum conuenerunt, tenoremque fidei Guillelmo precellentissimo duci et patricio, firmamento sue fidei iterum sanxerunt. Adeptus siquidem culmen tanti honoris. et dignitatatis,  constipatus dignissime comitibus militibusque condignis, uouit Christo se regnum auxiliaturum, nullique unquam facturum preiudicium ullum. Erat namque ditatus honoribus sanctimonie et magnificentie, illustratus commerciis prudentie et cautele, sancti Spiritus clementia preeunte. Terrena huius seculi animo paruipendebat, sicuti in pueritia deuouerat. Legibus paternis populum strenue regebat, hisque reos suppliciis damnabat. uite innocentis regulam sedulus tenebat, ecclesiastice dispensationis gubernacula laicali ordine sagaciter administrabat. Animi corporisque uirtute omnibus precellebat, rerum forensium prudentia omnes exsuperabat. Bone uoluntatis exemplo omnes informabat, doctrina patientie et religionis omnes cogebat.  Constans defensor erat in aduersis, conciliator sagacissimus in prosperis. ueritas et gloria in domo eius, equitas et iustitia in operibus eius. Sermone ueritatis arguebat delinquentes, correptione seuerissima increpabat desides. Cum autem talibus superne dispensationis muneribus abundantius polleret, boneque actionis sue fama pene per uniuersum orbem largissime propalata crebresceret, tenorem fidei quam promiserant penitus abdicantes, ceperunt contra Guillelmum ducem esse rebelles. Huius namque inestimate opinionis ueritas cum ad notitiam ipsius prepotentissimi ducis peruenisset, misit legatis suos ad Britones, ut resipiscerent celeriter, et uenirent famulari sibi Rothomo festinanter. Illi autem in infidelitatis sue perseuerantia stultitius commorantes,  legatos remiserunt ad ducem Guillelmum, dicentes: »Non militabimus tibi ultra, nec famulabimus, quia sub imperio Francisce dominationis semper uiximus. Rollo uero tuus genitor, conglobatis barbarorum aduenarumque turmis Franciam olim inuasit, et terram, quam modo possides, ut pacificus regno esset, tibi regis dono acquisiuit. Terra uero, quam tenemus, non ei data fuit in heredum suorum possessionem, sed attributa tandiu ut ex ea uiueret, donec reedificaretur terra, quam dono regis receperat uastatam. Nihil nobis et tibi, nisi amicitia et concordia, paribus uoluntatibus equalique consilio deliberato. Regem usquemodo habuimus, duce et protectore non caruimus. Nullius terre nisi Francie incubuit Britannia seruitio, nec  subiugauit se cuiusquam imperio.« Audiens autem Guillelmus dux Dacorum huius Britannice legationis mandatum, conuocat principes Northmannorum istius rei causa ad consulendum. Quibus coadunatis, seriem istius mirande legationis in auribus eorum retulit. Tunc quidam Bernardus secretorum Guillelmi ducis conscius, Bothoque princeps domus, admirati super his legationibus, dixerunt omnibus: »Mirum, et inauditum, atque nobis stupendum huius mandati responsum. Cum patre tuo olim Rollone Dacia exterminati, finesque Anglorum permenso maris pelago uix aggresi, ipsos in nos insurgere uolentes resistendo hostiliter deuiximus, eosque usque ad internecionem seueriter prostrauimus.  His rege Alstemo pacifice sedatis, nobisque ui uentorum terram Walgrorum ingressis, ipsi conglobatoque exercitu uoluerunt resistere nobis. Quos opportune inuasimus, eosque nobis preliis subiugauimus. Denique Radebodum Frisonem, hincque Rainerum Hasbacensem penetrauimus; illos nobis tributarios fecimus. His ita se habentibus, Franciam uenimus, eamque bellis preoccupauimus, totamque preter munitiones urbium depopulauimus. Nobis uero morantibus in obsidione circa Parisios, propter amorem regis Alstemi Anglos iterum repedauimus, iniurios infidelesque eius ui et potestate subiecimus. Anglis uero nostre ditionis arbitrio regi Alstemo subactis, cum maiore priore exercitu Franciam repedauimus, bellisque eam plurimis contriuimus. uidens  autem rex Carolus, quod non preualeret aduersum nos, pacem et concordiam a nobis requisiuit, filiamque suam Rolloni tuo patri in coniugio dedit. Hancque terram pro pignore pacis in perpetuam heredum nostrorum possessionem nobis uoluntarie tradidit, Britonesque ad seruiendum, terramque ipsorum ad uiuendum subiugauit. Patre tuo tibi superstite, tibi sacramento uere fidei et seruitio se subdiderunt. Post lugubre damnum patris, fidem renouantes tibi usque modo seruierunt. Nunc et nos quid facimus contra deseruientes rebellesque Britannos, qui tanta et talia prelia peregimus? effeminatos uiribusque exhaustos nos esse recognoscunt, ideo talia remandare ausi sunt. Alimonia huius terre, qua uegetamur corpore, putant nos inermes esse,  uiribusque penitus deficere. Sentiant robur nostrum huius regni conuersatione non tabidum, uigoremque nostrum experiantur robustissimum. Comprehendantur in consiliis, quibus cogitant, superque responsis suis, ad interitum et ad correptionem sui nequidquam resipiscant. Disperdamus arrogantiam illorum in uirtute nostra, eorumque supercilium conteramus potentia nostra.«



APOSTROPHA.


O Iesu testis Christi Guillelme future,
Ecce ualesce, uigesce, sacro conamine sudans.
Expergescitor et confortator uiolenter,
Et steriles ratione truces compesce Britones,
Atque supercilium feriter contunde nefandum.
Quorum concilium effatuans, hebetaque malignum.
 Nam laceros bellis, contritos peste, fameque,
Indulgens, miserens, parcens, neglecta remittens.
Hos stabili sacramenti conamine flectes,
Et resipiscentes famulabuntur reuerenter.

Huius exhortationis alloquio Guillelmus atrociter motus et instigatus, congregauit uniuersi regni sui concite exercitus, iuitque super fluuium Coysnon, Britonum dominaturus. Huius igitur aduentu Britones exterriti, nolentesque Guillelmo famulari, latuerunt presidiis urbium recepti. Tunc Guillelmus occupauit exercitu suo omnem terram Britannorum, et subuertit plurima loca munitionum. Guillelmo uero a Britannia regresso Rothomagensem urbem, Britones subsecuti et deuastantes pagum inuaserunt  baiocacensem. Igitur Guillelmus, reuocato cuncto exercitu, preoccupauit regressum illorum, pugnauitque fortiter contra illos, cesisque plurimis principibus Britannorum, obtinuit de inimicis triumphum. Hincque deuastauit terram illorum, affligens illos fame et penuria, et opprimens cede premaxima. uidentes autem Berengerus et Alannus, ceterique Britones, quod non sufficerent, nec preualerent aduersus Guillelmum, miserunt ad eum uerbis deprecatiuis legatum: »Patri tuo obediente, seruiuimus, tibique incumbentes famulari cupimus Ne despicias nos quesumus, neque abomineris seruitium nostrum ullatenus, sed respice nos, ut seruos offensos pius Dominus. Prauorum consiliis obcecati, negleximus mandata imperii tui. Auertatur furor  tuus a seruis tuis, et concede nobis omnimodam felicitatem pacis. Inclina benignam aurem tue magnifice pietatis ad nequam seruos scandali et offensionis. Quod enim sacramento Christiane religionis tibi promisimus, male operando hactenus contra te mentiti sumus. Penitet nos contra te errasse, tuumque seruitium deseruisse.« Huius namque neglecte militationis et obedientie, denominateque humilitatis legatione Guillelmus dux prepotens usus, consultis Dacorum principibus super his rebus, Berengerum ducem Britannorum offensionis, neglectique seruitii, atque impetrande misericordie pondere onustum gratuita pietate recepit, cumque sacramento perseuerande fidelitatis et seruitii sibi connexuit. Alannum uero, qui huius rixe et iurgii  auctor et incentor fuit, aspernatus est et abdicauit, eumque Britannica regione cum suis extrudit. Ipse uero in Britannia, nec in tota Francia usquam morari ob metum Guillelmi ducis nequiuit; sed profugus expetiuit auxilium Alstemi Anglorum regis. Tunc Guillelmus utriusque regni populum strenue rexit, potentiaque et uirtute uigere affluenter cepit. Populabatur namque fama bonitatis per climata mundi, promulgabatur profusius abstinentia castitatis, nec incumbebat illecebris gignende posteritatis. Cogentibus igitur comitibus suis, non urgente sexu humane fragilitatis, sed ne deficeret, neque abesset heres tante progeniei, tantique honoris et ducaminis, connexuit se geniali iure conseruande successionis, cuidam nobilissime uirgini elegantissime  forme, consilio profusius prouide, forensium rerum negotiis affluentius cautissime, conuersatione aptius congruentissime, colloquio prudenter facundissime, muliebri exercitio compte et artificialiter peritissime.



APOSTROPHA.


Innocuis flagrans rebus, martyr Clionee,
Presagio uernans luculento mercis opime,
Diuine fulgens augmento prosperitatis,
Doxe resplendens compte probitate future,
Diffuseque luens bonitatis luce perenne.
Quin meritis digne luculentior omnibus, atque
Ne paucas trepidans, formidans et uerearis.
Ius liciti quo tu pepigisti federa lecti,
 Namque uoluptatis huius commixtio sacre,
Nec intacta fides, labem non passa pudoris,
Neque libido sacri meritum cordis temerauit.
Semine namque tuo succedet dux luculentus
Munere uirtutum mactus, meritisque coruscus.
More patris populum forti ditione subactum.
Qui reget imperitans, extollet rite gubernans,
Nisibus et faciens totis incumbere Christo,
Multifluam gentem iustis moderabit habenis.
Subque manu cuius pax, pax, concordia, pax, pax.

His supra scriptis, et huiuscemodi talibus rutilans athleta Christi beatissimus propalabatur preeunte bonitatis fama, in cunctis terrarum finibus; locupletabatur sufficienter labilium rerum copia, ditabatur profusius diuine augmentationis gratia.  Amabilis quippe erat cunctis terrigenis, amabilior quinetiam Deo et celicolis. Hugonis igitur eo tempore ducis amicitie mutua uoluntate et competentia connexuit se non permansuro federe. Dehinc atque Heriberto satrape coniunctus est pacto labilis amicitie. uidens autem quidam Riulfus perfidie nequitia atrociter repletus Guillelmum ducem, scilicet dominum suum amicorum presidio confortari ualde et conualescere, conuocatis plurimis principum Northmannorum, fraudulenta retulit uoce: »Noster senior Guillelmus nobilissimo Francisce stirpis semine genitus, Francigenas amicos acquirit sibi, nostro consilio priuatus, nostreque afflictionis animositate inuestigatus. Nos uero conatur  regno penitus extrudere, remanentiumque colla iugo seruitutis duriter opprimere. Terram autem quam possidemus parentibus suis in heredum suorum possessionem dabit, eosque muneribus nostris affluenter ditabit. Contra igitur illius moliminis cogitatum, queramus sagaciter salubre nobis consilium, faciamusque inter nos federis sempiterni pactum, et teneamus illud tenacis uoluntatis anchora inconuulsum. Subueniat quisque nostrum, si quem ex nostris uiderit oppressum, protegatque eum iugi iuuamine ut semetipsum. Quin etiam si omnes nos una uoluerit perdere, eius hostiliter resistamus audacie. Quod molitur subdolus uafra calliditate incessanter nobis facere, faciamus ei citius quam poterimus insperate. Mittamus ad eum quemdam  internuntium, ut si uoluerit nos promptos habere sibi ad seruiendum, largiatur nobis terram usque ad flumen Rislum. Nos frequentia militum, si dederit, ditabimur. Ille frustratus milite annullabitur, nec ultra uiris indignationis sue in nos extendere conabitur. Hincque potentiores eo erimus fortuna et uirtute, ille tantum nobis nomine.« Huius fraudis reperto consilio, miserunt ad Guillelmum, qui dicerent nefanda adinuentionum. Adstante ante Guillelmum internuntio, expletoque legationis officio, ipse obstupuit super mirande presumptionis uerbo. Accersitis igitur principibus suis, consulturus super talibus mandatis, remisit ad Riulfum uerbis pacificis legatum subsequentia dicturum:  »Terram quam a me requiris non possum largiri uobis, omnem tantum supellectilem quam possideo concedam libenter uobis: uidelicet armillas, et balteos, loricas, et galeas, atque cambitores, equos, secures, ensesque precipuos auro mirabiliter ornatos. Gratia mea continua, militieque palma in domo mea fruemini, si incumbentes meo seruitio uoluntarie fueritis. Consilium mee ditionis mittam in ore uestro, et quidquid uolueritis uestro iussu explebe. Quem opprimere uolueritis, opprimam acriter; quemque abiicere, penitus abiiciam. Que preceperitis exaltare, potenter exaltabo; quemque humiliari, atrociter humiliabo. uestro consilio hec patria regetur et dominabitur; et ideo uestra potestas in omni excelletur. Meum uiuere, meumque  sapere, sit abhinc in uestra potestate.« Cumque nuntius huius humilitatis peruenisset ad Riulfum totius presumptionis, narrassetque ei legationem tante humilitatis et mansuetudinis; illectus arrogantia sue temeritatis, paruipendensque mandata humillime deprecationis Guillelmi ducis, conuocatis principibus sequacibus sue presumptiue uoluntatis, retulit que audierat perorante legato, ore fraudulente calliditatis. Tunc ueneno perfidie suffusus, menteque contumaci turgidus, temerario ore garrit hec in principum auribus: »uerbo tante humilitatis, quam audistis, presagit nos acquiescere et soporari; sicque prolixitate tante dilatationis Francigenam parentelam sue generositatis coniuratis principibus et ascitis, super nos nititur coadunari.  Animaduertamus igitur, ne decipiamur, neue Franciscis gentibus conteramur. Non nos proterat calliditate sue argumentationis diutius, uerum occurramus ei conglobato ad Rothomagensem urbem exercitu citius, ut ipse et consiliarii eius Rothomo tradantur. Hincque maiori spe fiduciaque tuebimur, securique seditionum sine respectu erimus.«



APOSTROPHA AD RIULFUM.


uiribus, ah! nocuis, meditatibus atque nefandis
Perfidie inuidieque lues quem fedat acerba?
Crimine iam uitii crassante, Riulfe superbe,
Cur nunc baccaris frustra, cur perfide seuis?
Infectus uitiis, mentis curru falerato,
uiribus exhaustum cur te iactas bonitatis?
Cur tumido fastu nimium pompante superbis?
 Curque uoluntati Domini super astra manentis
Sistere conaris uacuo conamine sudans?
Dic sodes, inimice Dei, quorsum properabis?
Quorsum castra feres, gressum quorsumque citabis?
Agmen seductum, uafroque sophismate totum
Ire mones quorsum furiis bacchatus acerbis?
Casus innumeros ast infortunia passus,
Iudicioque Dei perculsus pestifer ingens,
uereor exitii fluidi, precepsque Carybdim
Incessu acceleras tumido gressus ruituros.
Nam proprium elatis sese pretollere ualde,
Hincque repentino casu nimium cruciari.
Ardua frons teriturque supercilio uacuato.
Ast humilis nitidam gestat redimita coronam.

 Huius pestifere exhortationis uerbo exercitu conglobato, transmeantes clam Sequane alueum, iuxta Rothomagensem urbem in quodam prato castra metati sunt. Tunc Guillelmus repentinum peruerse multitudinis metuens impetum, misit ad eos humillimis uerbis legatum que modo audietis dicturum: »Noster senior Guillelmus, iuuenalis etatis flore nitidus, uult uobis esse per omnia pacificus et beneuolus. Mandat uero uobis ut honorem totius patrie secum communicetis, suoque in consilio primi, et premaximi, cunctis precellatis. Terram autem, quam dari uobis petitis, non solum usque ad Riflum, uerum etiam usque ad Sequanam libenter concedet uobis. Confidit enim se tueri uestro adiutorio: uos autem non diffidatis foueri munirique suo patrocinio.  Quidquid concupiscitis habeatis, quidquid rerum uultis incunctanter possideatis. Ut ad eum humiliter precatur pacifice ueniatis, eiusque amicabiliter colloquio ruentes, secum habitetis.« Tunc Riulfus incentor huius mali nequissimus, fraudisque diabolice furiis bacchatus, inquit legato pre omnibus: »Reuertere celerius, dic Guillelmo et suis omnibus, ut exeat a menibus ciuitatis huius, petatque Francos suos parentes citius. Non enim erit heres ultra terre huius, nec nostri amplius dominabitur; quia nobis est incongruus et obnoxius. Terra uero, quam repromittit nobis, dono eius non dabitur, quia dari non potest quod non habetur. Si uero ciuitatem non deserere maluerit, nos semper eam inuademus, eaque capta, Guillelmum et suos gladio conteremus.«  Cumque internuntius que audisset Guillelmo duci festinanter retulisset, nouitate rei stupens diriguit, conuocatisque principibus, exercituque coadunato, urbe exiit, montisque procliua ciuitati imminentioris subiit: cupiens exercitum inimicorum suorum intueri, si forte dimicare posset cum illis. uidens autem exercitum inimicorum suorum maiorem suo, et copiosiorem, dixit ad Bernardum Dacigenam militem: »Ibo ad Bernardum Siluanectensem meum auunculum, moraborque tamdiu apud illum, donec prestet nobis aliquod auxilium. Eius consilio et adiutorio hanc reuocabo terram, omnesque hos exercitus Francorum hostiliter conteram. Delebo hos, horumque cogitationem penitus a facie terre, et non remanebit harum progenierum ullus in toto orbe.«  Tunc Dacigena Bernardus respondisse fertur: »Tecum usque ad Epte fluuiolum properabimus, uerum Franciam non penetrabimus; quia quondam cum patre tuo eam sepe bellis repetiuimus, multosque incepto prelio prostrauimus. Quin etiam superstitem adhuc auos et auunculos, patres et patruos, materteras et amitas, consobrinos et consanguineos, aut interemimus, aut captiuauimus. Et quomodo quiuerimus tantorum inimicorum faciem subsistere? Aliena mauis quadra uilis, nulliusque utilitatis uiuere, quam regnum regere et protegere? Ego et consortes mei te non sequemur, neque quo uis proficiscemur. Nauigio erga Daciam nostre natiuitatis terram repetemus, quia duce et aduocato caremus.  Non uales nobis ultra uiribus effeminatus preesse, quia mortem metuis his hostibus imminere.« His asperrimis sermocinationibus Guillelmus instigatus, dixit Bernardo Dacigene coram ceteris principibus: »Duris et obscenis uerbis me turpiter lacessisti, cum me effeminatum, armisque frigidum, quin etiam nichilum uocasti. Ecce preibo signifer festinanter ad prelium, et conteram constanter exercitum inimicorum. Deuorabit gladius meus carnes periurorum, disrumpamque et dissipabo castra eorum. Non diutius segnes et timidi moramini, uerum me festinanter sequimini, et inuadamus eos ut agnos lupi.« Cernens autem Bernardus animositatem, constantiamque uirilem Guillelmi ducis, dixit ad eum uerbis humillimis: »Domine dux prepo  tentissime, noli irasci nostra allocutione, quia consequens est et utile quod nobis iubes facere. Tantum experiamur quis tecum ibit ad prelium, quique subuenient tibi in auxilium.« Reperti sunt Bernardo inquirente trecenti uiri, parati cum Guillelmo preliari et mori. Qui unanimes ante illum uenerunt, iudiciumque federis, fideique, et adiutorium more Dacorum facientes, tela mutue uoluntatis pacto una concusserunt. Cetera uero gens armis frigida recessit ad presidium urbis celeri fuga.



APOSTROPHA.


Moribus et meritis celebris, Guillelme patrici,
Iurgia, dicta, minas, lites, diuortia, rixas,
Bella, supercilium, fraudesque, duellia, telum.
Huius perfidie populi spurcamine pleni.
 Ne timeas trepidans, formides ne uerecundans.
Namque in te feritat dire gens hec sine causa,
Torua, ferox, uentosa, procax, incauta, rebellis,
Inconstans, disparque sibi nouitatis amore:
Prodiga uerborum, uerum non prodiga facti,
Praua, superba, maligna, nefaria, flagitiosa,
Letifera, et rea, pestifera, et scelerata, profana,
Toxica uiperei diffundens plurima uiri,
Tranquille pacis stabilem pertesa tenorem.
Ieroboal Gedeum contriuit concutiendo,
Diuino monitus iussu, nutuque superno,
Ter quater armigeris preclaris quinque uiginti
Iudicis etherii iussu sumendo probatis.
Haud secus auxiliante Deo annullabitur istis
Digne pro meritis te tripudiante trecentis.

 Tunc Guillelmus cum trecentis ferro indutis, irruit repente super inimica castra temerarie multitudinis, conterens eos, et dilacerans mucronibus et lanceis. Disrupit tentoria principum, incenditque magalia militum suorum. Prosternit quos gladio reperit, obstantesque sibi Orco transmisit. Obtinente igitur Guillelmo de inimicis triumphum, Riulfus fugiendo euanuit. Quem sequens pars exercitus comprehendere nequiuit, quia densitate silue occuluit. Plurimos autem illorum absorbuit Sequana, multosque laceratos contegit et silua. Tunc Guillelmus lustrans campum cadauerum, et non inueniens mortuum ullum suorum, glorificauit cum suis Deum, qui subuenit sperantibus in se in adiutorium. Locus autem,  in quo bellum mirabile fuit, dicitur usque in presentem diem ad Pratum-Belli. Reuertenti igitur Guillelmo de prelio, occurrit ei miles quidam ex fiscanno, nuntians quod esset ei filius ex coniuge dilectissima natus. Letior itaque peracto prelio, letissimusque filio, misit Heiricum Baiocacensis ecclesie episcopum, omnium quippe presulum sanctissimum, et Bothonem cunctorum militum precellentissimum, sacri baptismatis rore oleo, et chrismate renasci, et innouari filium.



APOSTROPHA.


Heres ecce tibi dignus, Guillelme patrici.
Qui strenuus populum iustis moderabit habenis.
Sanguinis ut dabitur merces tibi digna corona.
 Occasus nomen digne laudabile cuius
Agnoscet, probitate promulgata, et Eous,
Et par sis pariter meritis septentrio, et auster.

Tunc Guillelmus tantorum cede atque ruina sublimiter exaltatus obtinuit utrumque regnum Britannorum Nortmannorumque bellorum securus, nec ausus est contra eum litigare ullus. Francisce gentis principes, Burgundionumque comites famulabantur ei. Dacigene et Flandrenses, Anglique, et Hibernenses parebant ei. Cetereque gentes in affinitate regni sui commorantes obediebant eius imperio unanimes. Tempore namque predigne uenationis, quo serui petulanti luxu urgente congrediuntur, ceruis geniali iure fetos concepturis; scenas spatiose amplitudinis in loco qui dicitur Leons mandauit sibi preparari.  Heribertus hoc audito comes, Hugoque totius regni dux et princeps, necnon Guillelmus Pictauensis comes, uenerunt illuc ad eum festinanter. Quos Guillelmus, aduentui illorum congratulans, cum magno apparatu reuerenter suscepit, secumque diuturno delectabilis uenationis tempore morari, luxuque regali epulari splendide fecit. Quadam namque die Guillelmus Pictauensis dixit Guillelmo Rothomagensi: »Domine dux, scisne quare huc uenerimus?« Respondit. »ignoro.« Et ille: »Nolentes mittere legatos tibi tam digno comiti, ipse legationis negotio fungi malui. Et ut des sororem tuam uxorem mihi, ueni; utque connectamur inuicem federe insolubilis amicitie et dilectionis.« Tunc Rothomagensis Guillelmus respondisse ludendo fertur: »Pictauenses  semper sunt timidi frigidique armis, et auari. Non decet talem puellam ab eis haberi.« Guillelmo Pictauensi uerbo exasperationis in uno obtutu herenti, intulit Guillelmus Rothomagensis: »Crastina die, ne turberis, reddam tibi utriusque rei responsum, consultu meorum fidelium.« Sequenti namque die consilio Hugonis Magni, et Heriberti concitum, suorumque fidelium, dedit sororem suam Guillelmo duci Pictauensi. Quam uero nuptialium rerum copia honorifice redimitam, equisque femineis phaleris onustis, auro electroque artificialiter prebalteatis subuectam, cum nimia innumerabilium utriusque sexus manciporum frequentia, multisque scriniis, sericis uestibus auro intextis repletis et oneratis, constipatam  deduxit reuerenter ad Pictauensem aulam. uidens autem Heribertus Guillelmum Rothomagensem confortari et conualescere, animique uirtute et corporis, operibusque premaximis sufficienter in Christo enitere, consilio Hugonis Magni ducis dedit filiam suam illi. Quam Guillelmus cum mirabilibus fescenninis, apparatibus, inauditisque indicibilis honoris et dignitatis ornatibus comptius suffultus, inestimabiliumque equitum multitudine undique secus constipatus, conduxit magnifice Rothomagensis urbis arcibus. Refulgebat in eo sanctitas et prudentia, prenitebat incessanter equitas et iustitia. Opprimebat superbos et maleuolos seueriter, exaltabat humiles et beneuolos reuerenter. Paganos et incredulos muneribus et uerbis adducebat ad cultum  uere fidei, credentes urgebat ad laudem Christi. Non solum monarchiam quam tenebat regebat, uerum etiam affinia regna strenuo consilio moderabat. Angli parebant eius mandatis Franci, et Burgundiones eius dictis. Ubicumque terrarum nomen eius audiebatur, ab omnibus magnificabiliter laudabatur. Audiens autem Alstemus rex Anglorum pacificus quod precellebat Guillelmus uirtute et potentia Francisce nationis omnibus, misit ad eum legatos suos cum donis premaximis et muneribus, deprecans ut Ludouicum nepotem suum, Caroli capti regis morte iam in captione preoccupati filium, reuocaret ad Francie regnum, illudque statueret illi, cum consilio Francorum sublimando in perpetuum, atque misericordia motus pro amore sui reciperet  Alannum Britannie offensionis culpa eiectum, suique amoris gratia priuatum. Illico consultu Guillelmi ducis Northmannorum. Hugo magnus dux prepotentissimus Francorum atque Heribertus satrapa principum ascitis episcopis cum consilio metropolitanorum reuocauerunt festinanter Ludouicum, eumque unxerunt sibi regem populorum Francia Burgundiaque morantium. Alannum uero cum Ludouico regressum, Guillelmus pro amore regis Alstemi recepit, et quidquid Britannice regionis possidebat reddidit. Ipseque Alannus postea Guillelmi mandatis indesinenter inhesit. Transacto uero post unctionem regis unius lustri spatio, ceperunt Franci contra eum litigare, multisque modis eum opprimere, quinetiam conati sunt a regno extrudere. uidens autem rex se  destitui, et pro nichilo a Francigenis duci, misit legatos ad Henricum regem Transrhenanum, requirens eius adiutorium, insuper et amicitia colligare illum sibi in perpetuum. Quibus responsum est non se federari cum rege Francorum, nisi per Guillelmum ducem Northmannorum. His igitur renuntiatis, rex Ludouicus multarum tribulationum contumeliis attritus, plurimarumque inopportunitatum calamitatibus afflictus, uenit ad Balonis montem contra Guillelmum ducem Northmannorum, deprecans ut se adiuuaret et defenderet contra Francos sibi rebellantes, amicitiamque Henrici regis Transrhenani et adiutorium sibi acquireret. Tunc Guillelmus, afflictione regis pietate motus, conduxit eum Rothomagensis  urbis sedibus, illicque eum honorifice multoties detinuit cum suis omnibus. Morabatur autem rex in domo Guillelmi ducis ut domigena et uernula, eiusque prestolabatur supplex suffragia.



APOSTROPHA.


Marchio iure potens meritis digneque refulgens,
Ultro natio queque tibi modo subdita cedit,
Diligit incumbens, seruit, famulatur, inheret.
Quin prece rex humili supplex pronusque requirit
Suffragia semet uirtute tuaque tueri.
Pontificesque, duces, comites, proceres reuerentur,
Et clerus, uulgusque simul secus utriusque,
Ut gerulam pacis, precursoremque salutis,
Armis et prece te sibi poscunt auxiliari.

Confestim Guillelmus quemdam Tetgerum, tyronem  domus sue principem misit ad Henricum Transrhenanum regem, ut quod Ludouicus rex ab eo requirebat, per manum suam facere non differret. Erant enim Henricus rex, duxque Guillelmus, indissolubilis amicitie pacto coniuncti, competentiisque mutue uoluntatis ad inuicem olim federati. Henricus uero rex Tetgerum honorifice recepit, et diuturni temporis spatio secum morari fecit. Postea uero muneribus uariis et donis diuersis ditatum, remisit illum ad ducem Guillelmum et cum eo Cononem ducem, secretorum suorum conscium. Quem Guillelmus cum mirifico inestimabilis reuerentie cultu suscepit, cuiusque rei causa tante dignitatis tantique honoris dux ad se ueniret, interrogauit. Cui Cono: »Misisti enim ad Henricum nostrum regem,  tue facultatis prosperitate hilarem, ut ipse et Ludouicus rex Francie uicissim per consilium prudentie tue federarentur, et quem horum necessitas urgueret, alterius solatio muniretur. Decernens autem rex hoc consilium sibi et suis salutiferum, et per manum tuam insuper stabile et firmum, misit me tibi, ut conducas regem ad placitum, precepitque me morari pro obside quo mauis positum, donec reuertaris reducasque regem ab omni aduersitate securum.« Audiens autem Guillelmus mirande atque inestimande legationis mandatum, misit ad regem Ludouicum, et reddidit talis legationis negotio iucundum. Statute profectionis die congregata innumerabilium multitudine legionum, dixit Guillelmus ad Cononem ducem Saxonum, uolens experiri si quid corde eius  lateret obscurum: »Prepara te itineri, et instrue te celeriter ocreis, quia mittam te urbi Baiocacensi, donec ut dixisti reuertamur illesi. Tunc Cono: Mitte me quo uis, etiam Dacis tue ditioni subditis.« Et Guillelmus: »Mecum ad placitum ibis, quia non sum diffidens tui.« Et Cono: »Si Baiocacensem ciuitatem perrexero, tuus fidelis incunctanter existo. Sin uero, quod non credo, tecum profectus fuero, tuus armiger fidus custosque uite tue constans contra hostium insidias permansero.«

His dictis, occurrunt unanimes cum exercitu magno Ludouico regi, Laudunensi pago cum Hugone Magno duce et Heriberto comite eos expectanti. uidentes Hugo dux comesque Heribertus tam immense  multitudinis legiones Britonum Northmannorumque militibus precellentes, stupuerunt ad inuicem dicentes: »Quid nostri exercitui et huic? Si forte inter nos et illos iurgium uenerit, deuorabunt nos ut agnos lupi.« Ab hinc Hugo Magnus et Heribertus comes iusserunt seorsum equitare, atque interdixerunt exercitui Guillelmi nullum suorum commiscere. Erat uero cum innumerabilium frequentia exercituum rex Heinricus in loco super Mosam qui dicitur uensegus . Appropinquante uero rege Luthdouico ad predictum placiti locum, antecessit Guillelmus cum quingentis militibus, suo monitu precedente Conone duce et prenuntiante regi his uerbis aduentum eius: »Marchio duxque Northmannorum et Britonum Guillelmus fideles tibi in  Christo famulatus. Nolens me retinere pro obside, sacrosancte fidei tue tenore uenit ad te, cupitque quid agendum sit inter te et regem Ludouicum inquirere.« Tunc rex Heinricus: »Cuius potestatis cuiusue dignitatis uel honoris atque bonitatis est iste Guillelmus, qui mihi gratia amicitie est connexus?« Respondit: »Magne patientie et iustitie, magneque potestatis et sufficientie, magnique et inauditi honoris et prudentie. Nullusque rex, nisi tu, nullusque dux comesue tam magnificus ut Guillelmus. Principum tyronumque frequentia sedula constipatus, aureis uasis poculisque splendide epulatur, uernarumque nobilium atque seruorum multimoda exaggeratione circumseptus, exercet iura decretaque hortodoxorum Patrum sedulus. Nemo iustior in factis,  nemo sanctior in dictis, nemo potentior in armis. Nullus audet alii in regno suo preiudicium facere, nullus furtum et sacrilegium perpetrare. uiuunt incole terre illius legibus afflicti concordes, decretisque sanctorum Patrum cerciti morantur unanimes.« Cumque alternis sermocinationibus uicissim loquerentur, aduenit Guillelmus cum quingentis militibus. Cono dux ut audiuit aduentum eius, citius exsiliit, ensemque eius fideliter, recepit, et ad Heinricum regem reuerenter conduxit. Heinricus autem rex citius surrexit, et contra Guillelmum ducem obuius perrexit, osculoque dato uterque resedit. Tunc Guillelmus: »Interne dilectionis et amoris rex Luthdouicus tibi fideliter munus. Misisti Cononem  ducem ad me, ut uenirem ad te, quasi pro pignore et obside. Sed non tui diffidens, cum eo ego ecce. Dixisti non te amicitie et adiutorii copula uinculoque Luthdouico regi coniungi, nisi interessem factor huius negotii. Remanda regi quid hac re prescitum est tibi.« Tunc rex Heinricus: »Rex Luthdouicus te duce ueniat crastina die, tuoque strenuo interuentu perficientur omnia, quecumque sunt preoptata, nostris et uestris fidelibus salubriter decreta.«

Interim Lotharienses et Saxones ceperunt inuectiue et ironice alloqui Cononem, dicentes: »Quam mire sufficentie et potestatis et dux Northmannice Britoniceque regionis, qui huc aduenit auro comptus et ornatus cum militibus quingentis!« Guillelmus  uero per Daciscam linguam, que dicebant subsannantes, intelligendo subaudit, parumperque commotus ira discedit, et quecumque rege narrante audiuit, regi exposuit. Crastina uero die regis Ludouici, pergentis ad placitum cum incredibili et innumerabili exercitu, Guillelmus preoccupauit aduentum. Willelmide uero precedentes hostia domus, qua rex Heinricus residebat, ceperunt frangere parietes, disrumpere et diuellere, atque intus ui et potestate residere. Rex uero Heinricus illorum metuens impetum, diuertit se profugus ad aliam domum, dixitque ad Cononem conscium secretorum suorum: »Hoc, ut reor, placitum non nobis efficax neque congruum, uerum uertetur nobis ad corruptionem et ad interitum, quin etiam ad deducus inauditum. uade, dic  Willelmo omnium ditissimo duci, ut fide, quam inter nos tenemus, stomachato resistat exercitui, ne amplius disrumpant parietes conterantque hostia tecti nostri; ne forte nascatur iurgium inter dispares uariosque linguis habituque et armis.« Mox Cono prosiliens, obuiauit duci Guillelmo uenienti ad placitum, retulitque ei que sui precedentes fecerunt. Tunc Guillelmus duci Cononi: »Ite et, ut meo iussu discedant, eis dicite.« Illi autem aduenientis Cononis ducis, et precantis ut discederent, preceptum non solum respuerunt, uerum etiam foris qui astabant, ceteras domus cum magno impetu et murmure dissipantes inuaserunt. Quapropter Cono statim rapido uelocique cursu iterum expetiit ducem Guillelmum, cum reliquis legionibus  adpropinquantem ad placitum, dixitque: »Guillelme dux prepotentissime, noluerunt tui meo iussu domos dimittere, uerum festinant ceteras disrumpere. Precor humotenus flexus, ne sinas talia fieri, ne forte nascatur cedes inaudita in plebe.« Tunc Guillelmus ensem ex auri sex libris in capulo bratteolisque atque bullis artificialiter mirabiliterque sculptum, dedit Cononi, ut indicio exeundi deferret eum et ostenderet legioni domibus residenti domosque adhuc dissipanti. Cum autem Cono iterum festinans illis occurreret, ensemque Willelmi ducis auro gemmisque prefulgidum illis demonstraret, continuo non adquiescunt, uerum summisso uultu procliui contra ensem, domos dimiserunt, seseque nimium in exitu opprimentes, sine murmure ad suum  ducem reuerterunt.

Guillelmus autem ueniens ad regem Heinricum, dixit adesse regem Ludouicum. Mox rex Heinricus, cogente Guillelmo, obuiam ei incessit, datoque osculo, manibusque ad inuicem complosis, domum ingressi, uterque resedit. Multisque competentiis uariisque donis et muneribus uicissim ditati, inextricabili amicite solatiique et adiutorii uinculo per consilium precellentissimi omnium ducum ducis Guillelmi ad inuicem conexi sunt et federati; presente Hugone, sed non coniurate dilectionis factore, duce Francorum, et Heriberto nolente interesse principe satraparum. Regibus secretius colloquentibus, cepit affari Dacisca lingua ducem Guillelmum Saxonum dux  Herimannus. Tunc dux Northmannorum duci Saxonum Guillelmus: »Quis tibi Dacisce regionis linguam Saxonibus inexpertem docuit?« Respondit: »Bellicosum egregiumque genus tue armipotentis progeniei me nolentem Daciscam linguam docuit.« Guillelmus: »Quomodo nolentem?« Herimannus: »Quia inuadens sepissime plurima castra mei ducaminis, innumerabillia prelia in me exercuit, meque prelio captum ad sua detraxit; et ideo nolenter eam didici.« Interea dux Cono fatur Saxonibus subsannando: »Quid uobis uidetur de duce Northmannorum Britannorumque Guillelmo? Nonne mire potestatis et facultatis innumerabilisque dux multitudinis? Excepto rege nostro, quis potentior, quis ditior, quis melior illo?« Responderunt Saxones: »Ignorabamus  rerum sufficientiam illius, ideoque illum pridem false opinionis uerbo indigne uituperauimus.« Narrante Conone duce facta mirabilia sufficientiasque locupletes Guillelmi ducis, ceperunt Saxones ceterique astantes eum magnificare pariter sermonibus Iternis.

His ita rationabiliter diffinitis et expletis, Ludouico regi, cum Guillelmo duce ceterisque principibus ad Laudunum reuertenti, occurrit legatio digne exultationis, denuntians esse ei filium ex coniuge dilectissima nomine Gerberga natum. Quo audito hilarior effectus, dixit Guillelmo duci coram memoratis principibus: »Me usque modo multis contumeliis infectum nequiter, affluenter iuuasti, mihi plurimis  inopportunitatibus aggrauato, conuenienter succurristi. Quin etiam largissimo facultatum tuarum dapibus educando et a conuentu malignantium protegendo fouisti. Idcirco precor, ut filium meum hesterna die natum, nuncupando et testificando nomine Lhotarium, sacri baptismatis de fonte suscipias regeneratum, quatenus maioris copula dilectionis ampliorisque nexibus amoris colligati, quod meum est tuapte, quod tuum est meapte, mutuis competentiis fruamur unius mentis.« Dux uero Guillelmus regie sibi congruenti fauens petitioni, respondisse fertur regi: »Nunc uero, et quamdiu superstes fuero, que iusseris diligenter explebo. Francie regni, ceterorumque regnorum, quarum dominatus est pater tuus, auus et proauus, etiam attauus, me duce, me iuuante,  me in omnibus preeunte, dominaberis, et arrogantium colla subiiciemus in te rebellium, tibique seruire abdicantium, me astante, exarmaueris. Quos sublimare preoptaueris, extollam; quos detrudere, terratenus proteram. Quin etiam quidquid uelle tibi fuerit, a me scito fieri.« His ita ab utroque peroratis, ira corde, non uultu, commoti, stupuerunt principes super hoc Francisce gentis. Abhinc namque subdolo corde fraudulentaque intentione atque sophistica sermocinatione ceperunt Guillelmum, omen pestiferum, nequiter tractare.

Guillelmus uero, rege exercituque suo Laudunensi pago relicto, Laudunum Clauatum, qui et Bibrax dicitur, petiuit cito, antecedente episcoporum Francisce gentis choro. Quem omnis clerus Laudunensis  sedis omnisque populus cum ingenti apparatu monastico, cum episcopis prepollentibus reuerenter suscepit, puerumque nuncupatum nomine Lhotarium, sacrosancto rore oleoque et crismate innouatum et purificatum, de fonte extraxit. Hincque illum muneribus premaximis et donis precellentissimis ditatum, Lauduno cum matre Gerberga nomine reliquit. Ipse uero cum suis ad regem citius rediit, et quidquid honestatis eo acciderat, regi retulit. Rex autem Guillelmum pro omnibus beneficiis honorare decenter uoluit, sed ipse nichil horum recepit; uerum cum gratiarum actione regi omnia remisit.



APOSTROPHA.


Dux, genus egregium precellens norma tuorum,
Federe complacito reges stabilique ligatus,
 Tranquillamque satus pacem per compita mundi,
Quin et adoptiuam prolem susceptus ab alma,
Extollensque salutiferi baptismatis unda.
Gressus uerte tuos, celeres torqueque caballos,
Et glebe remea citius natalis ad oras,
Qua sacra populus ditione tua moderatur,
Spectat presidii iugiter solatia digni.
Omnis nam sine te rerum res forte uacillat.

His ita rite compositis, rege. . . . . . pariter osculatis, nimiaque congratulatione ad inuicem amplexatis, rege Laudunum petente, Guillelmus ad regionem sue ditionis cepit celerius proficisci.



APOSTROPHA.


O Rothome, tuus tibi dux uenit en recolendus,
 Regnaque Gallorum iustis moderatus habenis.
Semina iustitie Northmannis sparget abunde
Callem et iudicii meritis uiuacibus ibit,
Donec martyrii redimitus munere digni,
Scandet ad Elisium donatus stemmate campum,
In summoque bono deitate merebitur uti.
Armorum te nunc passim uirtute tuetur.
Tunc precibus dignis meritisque tuebitur almis.

Cum autem fama celer habitantium in finibus Northmannicis mentes subito de optato Guillelmi ducis reditu percelleret, ducemque suum tam magnificum adesse premoneret; commota nimio gaudio tota Rothomagensium ciuitas subito processu contra illum exsiliit, diuersaque diuerticula, ut eum  uidere posset requirit. Femineoque sexu stante muri in propugnaculis, senilis etatis uulgo in biuiis, iuuenilis medieque etatis plebe currente obuiam ei: Clerus prestolatus illum in portam ciuitatis cum reuerentia monastice institutionis ouantes suscepit. Statimque cepit exercere leges et iura, paternaque decreta, que erant, illo absente, neglecta. Iurgia et querelas lege definiens determinabat, omnesque legibus aut concordia pacificabat. Tunc construxit Gimegias, mirabile dictu, mirique schematis templum monachilis religionis clero profusius suffultum. Erat autem quidam Martinus sanctissimus abbas illius monasterii custodiens monachos sub palestra prestricte regule theorice contemplationis. Quadam namque die causa orationis profectus Gimegias,  quod gratia primi floris corde conceperat uoluens in animo, Martino sanctissimo abbati dicens sermocinabatur: »Cur Christiana religio tripertito ordine ecclesiam frequentat? Eruntne unius mercedis uniusque brauii, qui dispares sunt officiis Christiane religiositatis?« Respondit abbas: »Unusquisque suum mercedem accipiet secundum suum laborem. Sed tibi nutanti de talibus, reserabo hec enucleatius. Christiane religionis summa trimodo constat ordine distincta: munifico laicorum, canonicorumque, atque monachorum labore exercita, Trinitatem in personis, Deum unum in substantia articulis fide exsecuta. Quorum seruitus feliciter perfecta, ad celum tendit equis incessibus. Et quanquam tres ordines sint, ad excollendum  cultum uere fidei bicallis uia est ambiuii itineris, certa spe uere credulitatis. Quarum una nomine laxius uehit, et canonica dici meruit: sub cuius ditione laicalis ordo moratur et uiuit. Altera uero nomine, limitibus hinc inde coactis allata non uehit per plana, sed secessu confixa, secretoque perenni leta, molitur semper ad ardua. Hec apostolica est denominata, quam nos peccatores exsequi, et cum ea assiduis interne intentionis nisibus conamur colluctari.« Hec autem Guillelmus audiens, retulit abbati inquiens: »Flore primeue etatis laxiorem uiam et latiorem pacisci; finibusque prestrictam et coangustatam uolui summopere imitari: uerum pater meus, principesque sui constituerunt me nolentem ducem sibi. Sed quia  nunc mei iuris meeque sum potestatis, palestram theorici collis hinc inde strictius limitati mundum relinquendo, mutatoque habitu uolo adipisci.« Audiens autem Martinus abbas merito precellentissimus huius mirande intentionis propositum, suspirans subito dirigit, imoque uocem trahens a pectore, inquit: »Defensor huius patrie, cur talia rimatus es facere? Quis fouebit clerum et populum? Quis contra nos ingruentium paganorum exercitui obstabit? Quis paternis legibus reget strenue populum? Cui gregem committes et commendabis? Cui ducamen Britannie Northmanniceque regionis largieris? Sollicitudini tue diuine uoluntatis prouidentia non concordabitur, nec que moliris agere adimplebis,  nec me fauente ullatenus tractabitur. Sed si ui potestatis tue professor esse huius monasterii et regule uie, relinquens seculum, incumbere malueris; si me quesieris, nusquam regionis sue inuenire me poteris.« Contra istiusmodo, excusationis et contradictionis molimina, dux Guillelmus respondisse fertur talia: »Richardus filius meus dilectissimus, puerilis etatis ignorantia adhuc inuolutus, principibus meis libenter fauentibus, dux erit pro me potentissimus regionis huius; et quod Deo uoui citius quam potero explebitur.« Exeunte autem Guillelmo de templi adito cum abbate Martino, ad pedes eius proruit monachorum phalangula, deprecans ut acciperet in caritate Dei diaria, uite corporalis scilicet cibaria. Abbatis uero contradictionibus  animo motus, renuit illorum petitionibus, nec acquieuit caritati ad esum ullatenus, sed petiuit Rothomagensem urbem celerius.



APOSTROPHA.


Omne bonum prescit Deus et predestinat unus,
Omne malum prescit Deus, ac non destinat unus.
Felix uelle tuum prescit, predestinat at non,
Qui tria summa manet, trinum specimen, uigor unus
Felix uelle tuum nam scire Dei anticipante,
Palmam martyrii merito crescente subibis.

Eadem quippe nocte exestuante rufo felle cum ceteris humoribus, cepit grauibus nimium torreri doloribus, reputans hoc malum ei accidisse propter neglectam caritatem cibi et potus, quam abnuerat monachis deprecantibus. Idcirco Northmannorum Britonumque  principibus ascitis, adductoque puero nomine Richardo, specie elegantissimo, cum eis pandit secretius mirabile arcanum sue mentis, quod dudum retulerat Martino abbati. Cumque nobilissimi principes Britonice Northmanniceque regionis experirentur inauditum, et quasi monstruosum propositum Guillelmi ducis, in stuporem et in exstasim conuersi, dixerunt nimium eiulantes illi: »Cur talia mente cordis tui rimando proposuisti? et si cogitando quod nunquam fiet statuisti, quare cui retulisti? Quis nos defensabit ab incursu pestifere ferocitatis imminentium paganorum, quisue ab insidiis Francisce gentis nos tuebitur? Amplius quod nunquam adimplebitur, non reputetur.« Tunc Guillelmus, refragationis et dissuasionis obice commotus, respondisse  fertur: »Et reputabitur, et Deo fauente adimplebitur. uerum, quoniam omnipotentis Dei uoluntati non debetis resistere, et meum propositum refutare; precor uos ut consiliis meis faueatis, et quomodo humanarum rerum sors se forte habeat, filium meum Richardum ducem uobis me superstite eligatis, et intentione custodiende fidelitatis et militationis, manus uestras manibus eius detis. »Extemplo cum Northmannis Britones responderunt Guillelmo dicentes: »Huic consilio annuimus, et quod rogas fideliter faciemus.« Igitur continuo Northmanni et Britones commendauerunt se Richardo unanimes, sacramento uere fidei illi se connectentes. Guillelmus uero serenatis humoribus, imbecillitatis  robore confortatus, cepit conualescere, et quid boni poterat quotidie solerti cura agere. Francie autem principes inuidie pondus et odii ferebant aduersus Guillelmum, sed non audebant ostendere maleuolum sue cogitationis propositum. Attamen hortator et incensor scelerum effudit uirus sue calliditatis per corda malorum hominum, gaudens in peius abire genus hominum, ne possit repetere hortum deliciarum. Quocirca excitauit odia, commouens iurgiorum incendia, pacisque Ecclesie turbauit federa, firmamentum eius quoties formidine impressa. Rabie siquidem cupiditatis, accendit plurimorum corda, ne recordarentur iudiciorum Dei, neque mente cernerent ea. Disseminato itaque per membra diaboli grauiter hoc ueneno, hostilique rabie  magis ac magis crudeliter grassante, atque iniquitate prauorum nequiter preualescente, equitas totius regni profanabatur, debitique honoris gradu plures eiecti ab re priuabantur. Quapropter princeps quidam nomine Arnulphus, Flandrensis regionis marchio famosissimus, huius ueneni squalore profusius infectus, abstulit Herluino comiti castrum Mosterioli qui dicitur. Ille uero tanti honoris priuatus castro, Hugonis Francorum ducis suffragium expetiit cursu celerrimo, ut subueniret ei in adiutorium, quia erat eius comes atque miles promptus in omni seruitio. Quem Hugo dux non reuerenter, ut solitus erat, suscepit: sed in parilitate suorum tironum negligenter tenuit. Herluinus uero, magne necessitatis indigentia repletus, prosequebatur quotidie  Hugonem Francorum ducem, ut succurreret sibi deprecans crebris orationibus. Diffidens autem illius solatii et cernens se destitutum eius adiutorii patrocinio, aggressus est Guillelmum Northmannorum Britonumque ducem, causa prescripti negotii, et ut adiuuaret se ad pedes eius procidit. Quem Guillelmus cum honorifico apparatu precepit hospitari, et que necessaria erant, cum magno cultu dari. Sequenti die ueniens Herluinus ante ducem Guillelmum, multimodis petitionibus requirebat suppliciter eius adiutorium. Quem consolans dux Guillelmus respondisse fertur: »Cur Hugo dux Francorum senior tuus te ut se non consolatur? et quare calamitose perditionis tue non explet necessaria? Ad cum citius regredere, et si te unquam adiuuare uoluerit  multis deprecationibus experire; et si quispiam tibi succurrerit, si animo ferat egre.« Confestim Herluinus ad Hugonem ducem reuersus, inquirebat supplex si se iuuaret, multis prosecutionibus. Cui obnixe petenti dux Hugo intulit: »Ego et Arnulphus coniurate amicitie intricati copula nolumus concordie et dilectionis, atque competentie nostre propter te scindere uincula.« Huius desperate responsionis uerbo, mente mutatus, Hugonis ducis subintulit Herluinus: »Quoniam quidem necessitati mee succurrere, ut decuisset, nullomodo estuas, decet te, ut si quis mihi auxilietur non moleste feras.« Tum Hugo dux Francorum autumans eum omnis solaminis tutela esse priuatum, inquit: »Quisquis tibi auxilium prebebit, non mihi iniurius  erit.« Expleto igitur huius desolationis uerbo, Herluinus ad Guillelmum ducem remeauit, et quidquid huius rei audierat, Guillelmo diligenter, proruens pedibus eius, intimauit. Illico Guillelmus omnem Britannie Normannieque exercitum asciuit, et pro preiudicio Arnulphi Flandrensis ducis, ad adiuuandum Herluinum festinauit. Cumque prope castrum Monasterioli adesset, idque superuideret, uocauit ut uenirent ad se Constantinenses, quibus ait: »Si primi gratia mea militieque palma, maioreque honore, et precellente, in domo mea frui uultis, palos de uallo Monasterioli castri afferre mihi non differatis, obstantesque nobis, castrumque tenentes, captos mihi adducatis.« Mox huius exhortationis uerbo  Constantinenses inuaserunt castrum, ut lupi agnos unanimes; diripiuntque et defecerunt castrum, ante Guillelmum palos muri deportantes, captosque simul adducentes. Castello uero Monasterioli capto, pestifereque seditionis murmure sedato, prandium sibi infra iussit Guillelmus preparari, regalibusque gazis sibi Herluino illatore, honorifice administrari. Epulans dux Guillelmus in castro, dixit dapium illatori comiti Herluino: »Ecce tibi reddo castrum, quod tibi iniuste abstulit dux Flandrensium.« Et Herluinus: »Domine, non recipiam hoc castrum, quia nequeo custodire, nec tueri illud contra ducem Arnulphum.« Tunc pietate motus, dixit Herluino dux Guillelmus: »Te auxiliando protegam, te adiuuando et custodiendo defendam. Istud iterum reficiendo  construam, tibi castrum inexpugnabilium presidio turrium premunitum, uallique firmitudine nec capiendum, nec destruendum, frumenti uinique copia pleno cornu replens, istud farciam, totumque reedificando tibi muniam. Quoscumque tibi elegeris meorum principum, morabuntur tecum stipati frequentia suorum fidelium. Si Arnulphi ingruerit contra te bellum, ego succuram celerius tibi cum multitudine mearum exercituum. Si autem sequestre pacis inducias petiuerit, nostrorum consilio fidelium dabimus ei; sin uero interim iudicio et iustitia legeque usurus uenire uoluerit contra nos ad placitum, ueniemus propter te contra eum iudicaturi censura nostrorum. Si predia tue hereditatis obstinato corde deuastauerit, uniuersa sue ditionis conglobato  exercitu cremabimus ei. uoluntarius tibi adiutor beneuolus, contra aduersarios tibi defensor, docilis tuarum querimoniarum auditor, attentus calamitatis tue solator, quin etiam bonorum tibi congruentium uerus largitor.« His auditis, mox Herluinus procidit cum suis fidelibus ad pedes eius. Castro uero firmiter remunito frumenti, uinique, atque tergorum suorum affluentia cumulatius repleto, quin etiam militibus premaximis sufficienter honestato, Guillelmus celeri equitatu cum suis reuersus ad menia urbis Rothomagensis. Erat autem idem dux in sermone uerus, in iudicio promptus et iustus, in colloquio mansuetissimus, in conuersatione humillimus. Refulgebat insuper titulis omnium bonorum, reusque adornabat strenue ecclesiarum. Cum autem eniteret  augmentatis studiis uniuerse bonitatis, totamque per Franciam, perque cetera regna crebresceret propalata fama tanti hominis, legesque et decreta diligenter exerceret orthodoxorum auctorum et sui patris: Arnulphus dux Flandrensium supra memoratus, ueneno uiperee calliditatis nequiter repletus, estuque diabolice fraudis exitialiter illectus, gentisque Francisce quorumdam principum subdolo consilio et malignitate atrociter exhortatus, cepit meditari et tractare lugubrem mortem eius Guillelmi. Huius pestiferi ueneni inflammatus liuore, misit legatos expeditionis fraudulentissime duci Guillelmo, qui dicerent in dolo fraudis nefandissime, fidelis famulatus choreque amicitie si recipere uellet  manus. Cumque ad essent ante Guillelmum, procliuo uultu, submissaque uoce suppliciter compellare uerbis pacificis ceperunt eum: »Noster senior Arnulphus, fideles tibi in Christo famulatus. Nolens contra te iurgium initiari, petit humillimis precibus spatium pacis sequestre. Interimque te ad placitum contra se uenire, et tuo amore Herluino, que offendit contra se uult dimittere, seque si placet colligari tibi insolubilis amicitie federe. Podagra ceteraque infirmitate nimirum afflictus, non ambit litigare contra quemquam amplius. Cerceri lege uel concordia suos desiderat, pacemque quandiu superstes est, agere festinat monarchie tue ditionis et sue; quoniam continuo et finitimo limite sunt annexe, pacem et concordiam inter  nos et uestros decet esse, ut talibus principibus gaudeant uestri incole, et ut nemo uestrum ulli nostrorum preiudicium faciat, nullusque nostri ulli uestrorum aliquod damnum ui et potestate impellat. Sint concordes et unanimes in lege, qui sunt uicini in telluris affinitate. Dux tante bonitatis, tanteque mansuetudinis, non debet abnuere necessarie et opportune petitioni; uerum fauere uiribus cunctis, ne res publica annullata tanta predatione et incendiis, labatur exitialiter peioribus ruinis. Supra satis mala urgente lite, concreuerunt amodo in peius plurime et nequitia cogente preualebunt. Iudica quod melius est, aut bonum rimari et patrare, aut hoc quod creatura non est, uerum absentia bonitatis, adherere obscene, et perficere nefandissimo opere.«  Exsecrabilium huius legatorum dolositatis fraude de ceptus dux prepotens Guillelmus dixit Herluino comiti secretius: »Quid tibi uidetur sententia huius propositionis et legationis?« Respondit Herluinus: »Horret animus ne decipiamur, neue humillimis precibus horum illidamur, quorum perfidia toties decepti sumus.« Et Guillelmus ascitis ceteris principibus: »Quoniam labanti actiue uite cursu me irretitum contemplatiue uite claustro uelle coangustari non ignoratis, citius quam potestis usquam terrarum mecum pacem struatis, quia nullum holocaustum neque sacrificium tam acceptabile apud Deum, quam pacis incrementum.« Ad Herluinum autem dixit: »Noli timere, neque turberis, quia nunquam mei meorumque solaminis patrocinio priuaberis.«  Consultu ergo Guillelmus dux suorum fidelium, dedit Arnulpho comiti sequestram pacem trium mensium, seque ad denominatum uenire mandauit placitum. Statuto imminentis placiti tempore Guillelmus dux prepotentissimus omnium, conuocauit Northmannorum Britonumque exercitum, et profectus est ad Ambianensem usque pagum.



APOSTROPHA.


Nominis effusi a Christo, dux, tutor et auctor,
Auxilii indignus nullius, ni quoque Christi;
Muneris etherit predignusque emolumento.
Amittes mortem lugubrem, pro qua properabis,
Pacis perpetue dignam uitam inueniendo,
Palma martyrii diadema ferente trophei.

 Arnulphus uero nefarie dolositatis liuore infectus, uenit super Corbeie riuulum cum suis omnibus, misitque internuntium ad ducem Guillelmum, deprecans contra se uenire illum, usque ad Pinchiniacum, ut fluenta Somene essent obstacula inter utrumque exercitum, ne forte perpetrato quod decernebat infelix dolo agere, impediretur a Northmannico exercitu superueniente. Tunc uero dux Guillelmus, peruerse dolositatis legationi credens, precibusque fauens fraudulentis, suarum legionum exercitum illic ire cegit. Ast Arnulphus super renuntiatis letus et hilaris, super ripam Somene fluminis, hic martyrizandus citra; ille dolosus et perfidus ultra uterque resedit. Est namque ibi insula puteulano exestuantis Somene gurgite hinc inde et altrinsecus circumdata,  quam petit nauigio Arnulphus cum quatuor perfidis, simulans se cum Guillelmo duce sanctissimo concordari. Misitque ad ducem Guillelmum in dolo uerbis pacificis, ut ueniret illuc cum duodecim militibus suis. Transgredienti naue Guillelmo cum duodecim suis, uenit Arnulphus obuius claudicans, et subnixus duobus suis; cepitque illi dicere simulando et decipere eum propositionibus humillimis: »Ad te uenio supplex, ut meos tuosque concilies, sicque mihi adiutor aduersus meos infideles, quia humilitate subactus nequeo dominari et opprimere huius terre rebelles. Totius etenim Gallie monarchie salubri concilio dominaris, ideoque super me meosque dux et marchio desidero ut habearis. Esto mihi defensor et aduocatus contra Ludouicum  regem, Heribertumque principem atque Hugonem prepotentissimum ducem. Et quandiu superstes fuero, ero tibi tributarius, meique seruient tibi, ut domino seruus. Post mee resolutionis excessum, possidebis mee ditionis regnum. Herluino tuo comiti que contra me offendit uoluntarie dimittam, eique pacificus et beneuolus omni tempore existam.«

Dux uero Guillelmus putans quod corde beneuolo et perfecto, fideque integra, non perfidia loqueretur, pacificauit Herluinum cum Arnulpho perfido et suis omnibus. Tota die pene ducta morosis ambagibus, pactaque pace ab utroque principe, Guillelmo scilicet fide, atque ab Arnulpho perfido corde cum a ceteris principibus, Guillelmus cum duodecim regreditur, dato osculo Arnulpho, intratque cum remige classem  solus, duodecim comitibus altera antecedentibus. Tunc Eiricus, Balzoque, et Rotbertus, atque Ridulfus perfidi, ceperunt subdola reciprocaque uoce dicentes Guillelmo duci, dolose fari. »Domine, Domine, melioris consilii obliti, torque parumper, precamur, nauim, quia uolumus te paucis. Noster senior nequit te amplius aggredi, quia podagre infirmitate scis eum detineri, sed mandat mirabile, cuius oblitus est, tibi.« Tunc Guillelmus fide integerrimus, perfidorum precatibus crebrius compulsus, torquet nauim celerius, uenitque ad ripam fluminis armorum securus sine suis, cum eis locuturus. At illi sub pellium tegmine iam abconsis quatuor mucronibus celeriter extractis, rabie immanissimi funium  nequissimo celeri classe transuecti, suoque exercitui annexi, prepete equitatu potiuntur fuga lapsi. Northmanni uero et Britones morte Guillelmi sui senioris nimium lugubres, ulcisci preoptantes, nusquam repererunt uada, hac et illac celeriter discurrentes. Sic pretiosus marchio Guillelmus testisque Christi gloriosissimus, felici martyrio consecratur. Taliterque regnum celorum, quod diu concupiuit, adeptus, uiuens in Christo feliciter coronatur. Perfusum quippe sui cruoris rore beati uiri corpus iacuit exanime. uerum anima in celum ab angelis deducta, inter choros angelorum inestimabiliter est collocata. Quedam illico phalanx decepti et martyrisati Guillelmi cucurrit ad eum, et trans ripam fluminis Somene altrinsecus cum magno  eiulatu naue detulerunt. Inquirentes autem ingentibus cordium suspiriis magnoque oculorum fletu liuores eius, atque deflendo sanguinolenta reuoluentes uestimenta illius, repererunt paruissimam clauium argenteam dependentem in strophio lumborum eius. Sciscitantibus illis a domigenis quampluribus, cuius rei gratia cinctorio clauis illa dependeretur , respondit quidam camerarius, secretorum eius conscius: »Noster senior Guillelmus uouit se hoc labile seculum derelicturum, et se fieri post hoc flebile placitum Gimegias monachum. Et hec clauis custodit in quodam scrinio, et coarctat monachilem habitum, scilicet cucullam et laneum supparum.« Statim uero corpus sacrosanctum feretro uelociter impositum et Rothomagensi urbi cum magno eiulatu delatum in  ecclesiam B. Marie genitricis Dei honorifice sepelierunt. Conuenit etiam omnis pene prouincia lugens ineffabili mestitia, et ad celos usque alta emittens suspiria, quin etiam adducens secum filium eius Richardum nomine luctuosa. Quem, antequam conderetur corpus tumulo, uidentes Berengerus et Alannus, ceterique Britones, necnon Northmannorum principes dixerunt nimium eiulantes: »Seniorem, proh dolor! perdidimus, seniorem unanimes faciamus.« Illico sancte recordationis puerum nomine Richardum inthronizantes, illiusque uoluntarie effecti fideles, fecerunt ex eo ducem sibi unanimes. Compleuit itaque sacratissimus dux Guillelmus et martyr Christi gloriosissimus agonis sui cursum anno ab Incarnatione Domini 943, XIII Kalendas  Ianuarii, rege Ludouico regnum Francie tenente, Deo uiuo et uero regnante in Trinitatis plenitudine et unitatis maiestate.



APOSTROPHA.


Erutus equorei crescente tumoris ab estu,
Syrtibus et nocuis, pariter sorbente Charybde,
Multiplicis cumulo diffuso turbinis, atque
uentis mixturaque simul uoluentis arene.
uasa ferens figulus fragilis, heu! materiei,
Ad portum latus sum tempestate priuatum:
Que uia, uita, salus, meritum culmen, fidei spes,
Quoque corona datur merces sudoris honesta,
Celi muneribus quod digni munificantur,
Octaue sortis natalia quoque nouantur.
 uilis sed quia sunt figmenti uasa lutosa,
Ut reor aut cuiquam dare, nec licitare ualebo.
uerum littoribus ponti contrita iacebunt.
Est alias portus diuerso  merce repletus,
Quo uario digni mercantur fenore, sumptus.
Quo datur imperium certaminis emolumentum,
Exanimes artus Christo quo uiuificantur,
Hunc pergam plena diuerso merce carina.
Sit iam fortuita digesta diu, excipientur,
Ne patiar figulus sannam tam ridiculosum ,
Atque operis, nostrique laboris detrimentum.



EXHORTATIO AD MUSAS, UT CANANT RICHARDUM.


Florida clarisone solite sat carmina Muse,
   Tinnitus modulo psallere multifidi.
Clio, Melpomene, Polyhymnia, Erato, Thalia.
    Terpsichore, Euterpe, Calliope, Eurania ,
Precipuum lyrico munus resonante beatu
   Dulcisoni cantus, uocis et altiuole.
Patricio celebri, comitique ducique uerendo,
   Qui studuit summo rite placere Deo.
Queque canat uestrum singillatim peto dulce,
   Alterni metri syrmate dissimili.



CLIO I.


Ni nostra en stolida sensa silentium
Torpescens promeret et taciturnitas,
Interpresque foret historie sacre
Plano digereret qui ordine mystica:
Richardus comes et marchio strenuus,
Dux et patricius emeritus probus,
Que gestit canere collibitum foret
 Mortales curas disserui quia.
Iuris namque mei credibili ordine,
Rerum historias reddere posteris
Factum nunc typicum carmine dissono
Dedam doctiloquis quippe sororibus.



II.


Delector lyrico boare metro,
Is qualis fuerit comes uerendus
Et quanta uiguit beatitate.
Adsit concelebris phalanx sororum,
Mecum eius meritum recenseatque.
Turmis angelicis fatebor atque
Iungi pro meritis beatitatis
Hunc Christi famulum, probum, benignum;
Censor cum famulos remunerabit,
 Perdens suppliciis reos malignis.



III.


Istum iam mediatum conciliarier
Turmis, archipatrum pro meritis suis,
Pro mirabilibus, proque uigentibus
Factis mirificis, proque monasticis,
Digne que rutilant, queque manent adhuc.
Archos mellifluus corpore sospite.
Nam decreta patrum que retinent sacra,
Mundo dum uiguit, cuncta operatus est.
Dilexit Dominum corde pio Deum,
Digno ast ut quoque se federe proximam.



Iu.


Si efficax nostra et caperet uoluntas,
 Qualiter uixit, uiguitque, fecit,
Scriberem, sensus licet improbus sit,
uatibus quod condecet hunc notari
Marchionem, patriciumque iustum,
Et ducem sanctum, comitem uerendum.
Mysticis nam quod retulere uerbis
Corde presago typicoque uates,
Credidit solers, recitauit atque
Menteque audiuit, meminitque sacra.



u.


Memorans uocer quanquam placet que dicere,
Sororibus dicam, licet iam stultior,
Perenniter fruges salutis nostre, quibus
Adoleuit orbe isto et fides, spes et gloria,
Apostolorum cetibus splendentibus,
 Magnum ducem, sanctum, pium, iustum, probum,
Ausim Richardum marchionem iungere,
Numero licet si non, nec ullo compotu,
Merito tamen mirabili, sacer quia
Meritis Petrus non inuidet eque piis.



uI.


Inueniens similem comiti
Lector amice, mihi resera;
Ille quis est modo terrigena,
Ut populo bona qui tulerit,
Totque cruces, probra, tormina quot,
Numine pro fidei habili.
Rite cercuit indomitos,
Restitit acriter atque Dacis,
 Martyribus socius meritis
Perpetua fruitur requie.



uII.


Instructus sapientia,
Delectans religionemque
Quanto pontificum sacras
Ornauit cathedras uide,
Hic dux, patricius, comes.
Quot sat namque uides adhuc.
Non fas dicere plurima,
Qui nullo inferior fuit,
Sed prestantior exstitit.
Confessoribus additus
Dux et marchio sanctus.
Quamuis iam pepigisset
 Casti federa lecti,
Sinceri, licitique,
Causa posteritatis,
Serto uirgineo, quis
Nunc subducere tentet?
Non mens conscia recti,
Labem passa pudoris,
uerum casta remansit.



uIII.


Adducta, lector, nunc ratione,
Per cunctos animum ordine sanctos
Propenso sensu porrige solers:
Si nostro patri conuenientem,
Factis, et meritis, et famulatu.
Diuini obsequii orbe labenti,
 Congruo cultu repereris iam,
Usquam et patricium conspice quemquam.
Nostro namque patri congrua cuncta
In cunctis constant actibus ista.
Cumque cogetur agmine magno
Censoris rutili mundus ad ora:
Cumque et apostolicus ille senatus
Sederit in sede iudiciali;
Richardus rutilo ipse sedili
Subnixus meritis, moribus, atque
De magno orbe feret iuraque leges.
Cumque martyribus fortia sacris
Premia, prudenter iudice Christo
Portabit roseam ille coronam
Pro qua pertulerit calle secundo.
 Cumque sacerdotes merce calenti,
Pro carne edomita, fenore lucri
Ordine pro meriti iam penetrale
Intrarent regni iure superni,
Palma uictrici ecce. . . . .
Optime, dicetur, excipe, serue,
Maxima pro paruis, euge, fidelis.



IX.


Terra ferax trimoda beat almum
Profuse ubertate colonum.
Sic uerus docuit sator almi
uerbi mundo semina mittens.
Cum referent alii rutilantes
Iam nitidos super astra manipulos,
Premia quisque sui repetendo
 Certantes pro parte laboris,
Richardum cernes radiare
Ternis in sublime coronis.
Ipse in sexagena profectus
A ter denis numine diuo
A leua uestigia duxit
In dextram hinc semper luculento
uirgineo diademate felix;
uirginibus dabitur comes ille,
Agnum prepulchrumque sequatur,
Et perget gressum tulerit quo,
Psallet quod natale pudicis
Aetherea dulcedine carmen
In quinis resonum tetrachordis:
 Tantus ut his fieret tua, Christe,
Exstant munia, qui super exstas
Et nil rectum quo fine constat,
Et cum quo sunt omnia recta.



PRAEFATIO AD PRAESULEM ROTBERTUM.


Licet imperita fandi
Habearis, et priueris,
Exsors scientieque
Maneas, moreris, exstes,
Rhetorico sapore,
Et hebes, secors, inersque;
Phaleras, o camena, paruo
Nostro para libello.
Elinguis, atque stulta
 Rationis uniuerse.
Resera ducis sacri,
Patriciique iusti,
Et marchionis almi
Luculenta gesta scripto.
uelut es potensque scitu,
Bona que peregit ipse,
Operatus est superstes,
Memora calente uero.
Quoniam decet per omne
Comiti sacro Richardo,
Iusto, pio, modesto,
Iubilos referre summos.
Exstet, precemur omnes,
Illi per omne seculum
 Requies, salus, decusque
Et glorie incrementum.
Deitate Trinitatis
Moderantis omne quidquid
Exstat, ualet, uigetque.



ITEM PRAEFATIO.


Ulla non canit camena.
Cui loquendi copia
Blaterans stridet, uel desit
Pusioni, ut adsolet.
Inscius, socors, hebesque,
Omnibusque stultior,
Friuolusque quamuis exstem,
Impedite garriens:
 Gesta digessi uides ut
Impolito famine
Inclyti, bonique iusti
Marchionis strenui,
Paruus inter dicta uates.
Nunc feror dicendaque,
Hec mouent rudem petam,
Illa cogunt scribere.
Hic tamen subsiste mecum,
Quo locorum iuero.
Impolitus licet exstes,
I, precor, salubriter.
Me stupor percellit ecce,
Atque plura territant,
Et nouis surgunt figuris
 Que taceri non fas est.
Mens fugit mirata multum;
Fasce pectus cogitur.
Christianorum peragrans
Circuiui exercitus,
Repperi nullumque talem,
Omnibus precognitis,
Ut Richardo marchioni,
Cui tanta coaffluant.
Hunc feremus ter beatum,
Et quater hunc millies;
Hunc benignum, hunc modestum.
Concrepabit pagina.
Hunc pium, iustumque sanctum,
Et probatum et maximum.
 Almitatis huius actus
Testis est Northmannia,
Largitatis atque huius
Testis est et Francia:
Fortitudinemque eius
Comprobat Burgundia.
Regna, facta, sancta dicta,
Quin stupent et cetera:
Cogitatu, facto, dicto
Nemo maior splenduit.
In bono summo quies huic,
Sempiterna gloria.



ORATIO.


Dacorum olim themate uili
Ardua currenti mihi gesta.
 Consurgit moles modo torua.
Pondere quippe suo, quia non est
Nostrum quoque tempore prisco
Exaudita, rudineque uisa,
Propter hoc non cognita cunctis.
Credita nec, tentataque paucis
Spiritus alme, ueni, peto supplex,
Nectare, septiflue radiando.
Ast id qua uirtute dedisti
Iam fieri, da posse profari.



PRAEFATIO AD PRAESULEM ROTBERTUM.


Fomitis etherei regimen, terrestris Auerni,
   Orbis totius , decus, imperium.
Sidereum columen, specimen, uigor atque supernus
    Uranicum numen perpete cuncta tenens.
Causarum series, motus per condita rerum,
   Compactor hominum gloria diuicolum.
Quanquam cuncta tibi depromant munia laudis,
   Concentu uario, syrmate dissimili:
Hac oda te cunctorum regem * cantauimus,
   Continuis uotis, supplicibus precibus.
Tu fecunda Trias, simplexque Monas uocitaris,
    * seu te quoque distribuant
, solam ,
   Seu sic ut latius orbis in ore tenet.
ueram , nempe ,
   Idem semper ades, idem is et ipse manes.
Tu Pater ingenitus, gignens tu crederis unus,
    Sic Natum genitum Sophia plaudit ouans.
Flamen utroque fluens uere uiuax paraclite.
   In tribus his unam nos colimus * .
Que sic dicta placet, quod cernens currat in omne,
   Et nusquam extra se possit adesse aliquid.
Cum motus stabilis, status sit mobilis, atque
   Catholicum hoc fidei ueridici perhibent.
substantificum, rerum * , idea mundi
   Per seipsum bonitas permanet atque uiget.
Hoc non est, nec hoc est, exstat uerum omne,
   Non hic, non ibi, sed totus ad omne ualet.
testatur ,
    dum iugiter intima quaque regit,
dum minimis largitur opem atque salutem,
    In magnis maxima dum uegetat.
Sic magnis, mediis, paruis preest quoque semper,
   Ipse indiuiduus totus ubique manens.
. . . , quoque ,
   Ex ipso quoniam omnia queque uigent.
Ipsum nichilum proteantur * eumdem,
   Ut stupeas, lector, catholicum hoc memorans.
Imcomprensibilis natura quod uiget omni,
   Exsuperans plane atque .
Qui dum non ullo capitur, nichil ipse uocatur.
   At quotiens paret, ecce . . . * .
Ex nichilo in quiddam semper succrescere fertur,
   Scribunt hoc nichilo cuncta creata simul.
Hinc est, quod tenebre uocitatur, dicitur atque:
    etenim sic sacer intonuit.
 Sicut sunt eius tenebre, sic lumen et eius,
   Est reprobis tenebre lumen et ipse probis.
Cum se sic habeant ueri digesta fluenta,
   Ultro concipias ecce necesse subest.
Nullis nos aminis, nulloque lepore superbi,
   Prefinire Deo iudice quid proprium,
Nec promptum cuiquam, nec dignum pandere, nec fas,
   Quis, qualis, quantus is maneat
Dignius oratu, meliusque, propinquius atque
   Hunc nectes animo, purus et ipse manens.
Orari uerbis deuotis uult, placidisque,
   Largiri facilis, cedere promptus adest.
His ergo modulis credendis ueridicisque,
   Amplector uotis, continuis precibus.
Ingenitum Patrem uere, Sobolem genitamque,
    Pneuma ab utroque fluens fomite sensifico.
Omnia cui que sunt digne profitentur ouanter,
   Et regit imperio omne quod est proprio.
Ter tria quem celis conlaudant agmina semper,
   Quem recolendo canunt, quem uenerando colunt
Quem patriarcharum clangendo cetus in unum,
   Exhilarans odas concinit haud modicas.
ueridici uates cui promunt syrmate laudes,
   Alloquiis sacris que cecinere uigent.
Quem duodena phalanx recolens . . . * ueneratur,
   Omnia contemnit, atque sequendo colit.
Quem testium innumerosa cohors eternum concinit hymnis.
   Ac iubilat gratans, uerbera despiciens.
 uirginitatis apex, ex quo sumendo decorem
   Conspicue modulat, mirifice reboat.
Quem celum supra, tellus quem laudat et infra.
   Queque elementa seruiunt, hunc uenerando colunt.
Quod restat siquidem, quodque instat conditor almus,
   Respice propitius, queso, fauens precibus.
Presentes operas miserans compone, precamur,
   Et sensus cumules, oraque fructifices.
Richardo titulum celse componere laudis,
   Urget materies, atque coarcat amor.
Qui tibi mirificus uiguit per secula seruus,
   Omne malum calcans, omne bonum releuans.

Imitabilem enim uero meritis excellentium ducum agoniam, beniuolo sacrosancte intentionis proposito multiplici actu pridem exercitatam, eorumque insignia  bonis intentionibus sedulo insistentium opera precipue omnifariam predigna, cassum est silentiare, quin exarentur prout posse elucidata: quatenus succedentium memorie apicibus enucleata, informent et instruant ad melius animos fruge salutifera, et ex his solerti conamine metiantur uitam honestam, atque huius speculationis exemplo beatitudo acquiratur feliciter eterna. Quocirca benignissimi ducis Richardi uitam aggrediamur, hebete licet stylo, qui in sacrosante Ecclesie prato floruit predignis operibus, emicans ut sidus in celo. Donetur nobis etiam eius meritis uitam illius reuerenter propalare; qui summa reuerentia, summumque decus Ecclesie exstitit. Ut cuius tutele et beneficii salubriter fruebamur patrocinio in terris, eius precibus  et meritis protegamur defensabiliter ab importunitatibus cunctis.

Igitur uenerabilis uite Richardus dux insignis memorie prepotentissimus, sancteque recordationis patricius nitidissimus, atque rememorande benignitatis marchio famosissimus, insignissimo luculente et nobilissime prosapie semine exortus, qua Belgice Francie extimos exporrigit tractus maris affines Calcensis pagus, Fiscanni castri menia, ruraque genitalia sacro natiuitatis sue exordio beauit oriundus. Cuius matrem pater dux Willelmus et martyr gloriosissimus felicissimo pignore grauidam, ac adoptiuo illustrate sobolis partu expertus fecundam, transuehi fecit decenti insigniter equitatu ad Fiscannice sedis aulam: ut si forte Riulfus omnium belluarum  crudelissimus Northmannice regionis monarchiam cum suis complicibus sibi uindicaret, ut estimabatur, ne eam raperet, ad Anglos citius transfretaretur. Die namque quo inter Willelmum ducem emeritum, Riulfumque multifariam blasphemum et periurum, ut recensitum est, exstitit prelium, matrona uenerabilis enixa diue memorie puerum, misit quemdam tironem nomine Fulcardum, ut proderet duci Willelmo preoptatum genite prolis negotium. Willelmo uero cum CCC potito uictoria de inimicis, et per prelii pratum tepido cruore infectum equitanti, milliaque millium exanimum prostrata intuenti, atque regum Regi grates premaximas gratanter referenti, legatus nate sobolis gaudium  denuntians adfuit.



APOSTROPHA.


O semper meritos tali de prole parentes,
Cuius in exortu superos ingentia ciues,
Terrigenas pariter perflarunt gaudia plures.
Celicus ordo hilaris tanto conciue futuro,
Humanus meritus gratatur iudice sacro.
Orbis sub cuius semper moderamine letus,
Tranquille pacis predigna dote fruetur.

Tunc dux merito famosissimus, peracto mirabili tropheo hilaris et letus, letiorque nato herede et successore effectus, misit Henricum summe reuerentie Baiocacensem episcopum, et Bothonem domus sue militie palma maiorem et precipuum, ut  salutifere pacis puerum sacrosancti olei chrismatisque liquore insigniter innouatum, typici lauacri regenerationisque fonte delutum susciperent, uocitando Richardum. Qui huius expeditionis mandato hilaris, meniaque Fiscanna prepete equitatu aggredientes, a clero populoque suscepti sunt, monasticis rebus preparatis reuerenter. Sequenti namque die totius clero prouincie, populoque sexus utriusque prenati pusionis baptismatis gratulatione undique secus adueniente, mystice ablutionis benedicto fonte ab Henrico reuerentissimo Baiocacensi presule, cum ceteris episcopis illius terre, regeneratum salutifera trine immersionis inundatione, sacrique chrismatis insignitum nectare, deificeque Trinitatis nomine, ueterrimi hominis dempto squalore, predictus  presul cum Bothone comite suscepit puerum Richardum nomine, de sancti lauacri purificatione. His uero cum magna reuerentia peractis, cleroque Deum collaudante super duce nato, regredientibus populorum turmis, presul cum Bothone renuntiauit de puero que gesta sunt Willelmo duci.



APOSTROPHA.


Felix, o meritum fati
Insigni patre matreque,
Infantis celebre sacri,
Richardi quoque nomine.
Cuius purificatio,
Et cuius renouatio
In patris Domini Dei,
 At huius Sobolis Dei,
Sacri Flaminis et Dei:
Unius tamen et Dei,
ueri nomine perpeti.
Castro facta decentius
O Fiscanne tuo, maris
Prope littora quod uiget.
Omnes undique clericos,
Plebes et populos sciat [ciat uel ciet],
Sacros ut iubilos ferat
Patri, et uerbigene Deo
Partu uirgineo edito,
. . . Flamine cum sacro.

Transacta denique duarum horarum intercapedine mirabilibusque incrementis augmentato profusius  Richardo infante, cepit dux Willelmus de regni commodo salubriter tractare, deque sui ducaminis successore cupiens adimplere quod uoluebatur in eius corde. Huius itaque cogitationis diutissime et acriter sollicitudinibus exagitatus, omnique desiderio intueri diligenter gestiens cuius ualetudinis, cuiusue sospitatis, quin etiam crescente etate cuius forme uel qualis stature exoptatus filius fuerit suus Richardus, misit domigenas secreti sui conscios, ut ad uillam que dicitur Cheuillei clam deportaretur. Delato igitur infante ad predicte uille locum, assumptisque tribus fidis secretariis suis, Bernardo, Bothone et Anslec, profectus est dux ad eum. Quem ipse diligentius intuens, et compage membrorum illius manibus attrectata, prout etatis erat formosum  intelligens, etatemque infantie incrementabiliter transcendere eum animaduertens, amplexatus eum amabiliter, et osculatus dulciter, tribus comitibus supra memoratis fari cepit, quod corde diu rimatus est referens: »uestro consilio, inquit, hoc regnum strenue usque modo rexi; Britones contra me rebelles hostiliter deuici; paganos nostrorum finium peruasores redargui; Flandrenses, ceterasque gentes in affinitate nostre potestatis commemorantes audacter subegi: quin etiam si quid boni operatus sum, uestra benignissima exhortatione coactus blande leniterque peregi. Nunc uero ex hoc quod molior agere, assensum prebete mihi; quia omne regnum hereditario carens domino desolatur et diuiditur, et seditiones quamplurime, rixeque inandite, implacabilis  querimonia multipliciter generantur. Ideoque iste puerulus heres mihi successorque in nostri ducaminis ditione uobis fauentibus constituatur. uolo et obtestor ut, fide nostre credulitatis sui fideles effecti, securitatem istius regni isti infanti faciatis, quia ignoramus quid futurum pariet tempus erroris.« Tunc responderunt illi seniori tam affabiliter loquenti: »Iussis tuis continuo uite nostre cursu paruimus, et quandiu superstites fuerimus, iste erit nobis congruus comes, duxque patricius hereditarius, eiusque precepto per omnia obtemperabimus. Hoc namque consilium complacebit omnibus sub tue protectionis tutela commorantibus.« Tunc illi adimplentes iussa marchionis nobilissimi, regni securitatem Richardo puero elegantissimo facientes,  sacramento uere fidei manibus uoluntarie datis, commendauerunt se illi.



APOSTROPHA.


O Richarde potens, et probus, et pius,
   Dux, martyrque future.
Pollens iste puer matre satus sacra,
   Iuste progeniei
Heres, non importunus erit Deo,
   Clero nec populoque.
uerum congruus et conueniens pater,
   Iustus, patriciusque.
Sanctus marchio, constans comes et bonus,
   Dux et christicolarum.
Fulgens atque propagator erit sacer
   uere credulitatis
Ac legum. Populo distribuet pius
   Iustas rector habenas.
Et plebes soboles ut moderans pate
   Iuste pacificabit.
Illi sit puero gloria, pax, decus,
   Iesu et gratia Christi.

Huius namque consilii peracto negotio, quinimo omnipotentis Dei disponente arbitrio, cepit pater sagaci mente meditari quo loco quibusue posset enutriri salubriter et educari. His incumbens rimationibus, infit prenominatis tribus: »Quoniam quidem Rothomagensis ciuitas Romana potius quam Dacica utitur eloquentia, et Baiocacensis fruitur frequentius Dacica lingua quam Romana; uolo tua  custodia et enutriatur et educetur cum magna diligentia, feruens loquacitate Dacica, tamque discens tenaci memoria, ut queat sermocinari profusius olim contra Dacigenas.« Tunc Botho acquiescens senioris uoluntarie petitioni, et suscipiens precipuum infantem ad curam educandi, urbi eum detulit concite Baiocacensi, eumque custodiuit ut pupillam oculi sui. Dux uero Willelmus ob amorem dilectissimi filii sui, Pascha ipsius anni Baiocas celebrauit, coadunatis optimatibus Britannice Northmanniceque regionis. Et illic moratus est donec essent transacti sacre solemnitatis Pentecostes dies festiui. Cupiens autem infantem Richardum suorum fidelium sacramento et iuramento in regno confirmari et sublimari, assumpsit septem optimates maioris  potentie, et pandit illis cum tribus supra scriptis secretum uoluntatis sue: »Rerum fortuna casibus quia innumeris semper rotatur, raroque ulli certus causarum euentus; quocirca, uobis fauentibus, uolo ut me superstite filius meus Richardus heres mee ditionis a uobis constituatur, manusque uestras uice cordis eius concedatis manibus, pactaque fidelitas uere fidei uestre iuramine obnixe firmetur, atque uestro consilio utilissimo ipsa tota patria prudenter regatur.« His propositionibus hilares responderunt septem optimates: »Si prerimari et precogitare, quinimo predicere quod proposuisti animo non estuaris, congruum et consequens summopere nobis esset, ut nostro precatu, nostraque sollicita exhortatione admonitus hoc faceres, quia necessarium  hoc negotium, et peculiarius nobis est.« His dictis Richardo infanti manibus suis datis, super sacrosanctas reliquias fidem obsequentis famulatus et militationis facientes, spoponderunt et uouerunt illi se per omnia esse fideles.



APOSTROPHA.


Sacri et ordinis, et graduumque,
Puer inclyte, et indolis alme
Patre de nitido sate, matris
Genere ex rutilo, ingenuoque.
Merito tibi subditur ista
Patria et regio, editus es qua.
Quia dux bonus, et comes almus
Eris indigene morulanti hic,
 Eris et decus Ecclesiarum
Sacra gloria, spes recolenda
uagus, orphanus, exsul, inopsque,
Capiens opis auxilium a te
Hilaris saturatus obibit.

His namque sagaci, prudentique et salubri consilio definitis, rebusque pluribus sacre Ecclesie reique publice salubriter adornatis, rediit quisque ad sua letus et hilaris. Interea infans bone indolis, primique gratia floris, Richardus scilicet celebris, formabatur capsim ab annis. Gratia autem Spiritus sancti adaugens illius antra pectoris, largifluo munere ardentis studii, sagacisque ingenii, duobus quod est sufficiens aggerabat propensius illi. Domum subnixam columnis sapientia fabricabat in statu illius pectoris. Ipse  autem, secundum uires etatis, quidquid boni poterat adimplebat gestis optimis. Ut autem adolebat uegetabiliter humanis incrementis, ita fecundabatur feliciter uite meritis. Queque boni audiebat memoriter retractans retinebat; mala uero respuens floccipendebat. Quecunque legis tegebantur obscura, reserata enucleatius soluebat omnia. Patre uero Willelmo, ut recensitum est licet hebete stylo, perfidie neuo martyrisato, et in stellifero regno feliciter coronato, antequam humaretur corpus eius sepulcro, adduxerunt Richardum puerum qui residui fuerunt in regno, et qui non ierant ad luctuosum placitum cum eo. Tunc Northmanni et Britones tante pulchritudinis et dignitatis puerum uidentes, lugubri flebilique uoce singultientes, altaque diuersorum ulutatu suspiria  emittentes, dixerunt unanimes: »Ecce cui seruire, ecce cui militare, ecce cui patre superstite fidem fecimus.« Tunc Beringerus Britannice regionis comes precipuus, infit flebilis et mestus prior pro omnibus: »O seniores et domni, Arnulfi perfidia dolose decepti, merentes et tristes plorabili nece piissimi marchionis, priusquam lamentabile corpus tumulo condatur, seniorem faciamus nobis. Iste puer, ut dux nobis sit et patricius, in sede patris est subrogandus. Ne extere gentes super nos irruentes, hocque negotio huius traditionis inaudito principari super nos deliberantes, uindicent sibi Northmannicas Britannicasque fines, iste puer constituatur istius regni princeps. Scutumque perditum patris scuto  reformantes, restaurantesque eius soboli, obstemus repugnando uolentibus dominari nobis.« His dictis unanimiter collaudantes hoc consilium, aggrediuntur comites cum magna frequentia principum commoto impetu et murmure ululantium ingentis reuerentie Richardum puerum. Tumultuantium autem populorum murmure sedato, uix adepto silentio, Beringerus et Alannus, ceterique Nothmannie Britannieque comites, datis manibus suis Richardo, subdiderunt se libenter illi, ut promiserant olim patri uiuenti. Pignoribusque pretiosorum sanctorum delatis, sanciunt illi tenorem integerrime fidelitatis et militationis, morte christiane coniurationis. His flebiliter expletis, pluribusque ad sua reuersis, Richardus puer exspectate nobilitatis, fortitudineque  celebris, Rothomago remansit cum tironibus, patrisque domigenis.



APOSTROPHA.


Rothomage super missa uage littora Sequane,
Urbs fecunda bonis omnibus, et militibus feris
Semper feta laon, diues opum, plenaque munerum,
uenatu exhilaris, sufficiens, et locupletior
Multarum specierum, generum, pisceque ditior.
Altis alitibusque, accipitrique ancipiti scio.
Omni quin melior, quin potior, urbe potentior,
Portus quam uegetat Belgicus, et Celticus, Anglicus.
Gaude tripudians, letificans, exhilarans, quia
Perfectus senior, et dominus legifer est tibi,
Defuncto et patre dux, patricius, marchio habebitur,
Richardus celebris, iustus et almus, pius, innocens,
 Sanctus, religiosusque, benignus, sacer et probus,
Solemnis, celebris pro meritis, dignus, amabilis,
Dilectus, recolendus, reuerendus, memorabilis,
Secla iure ualens, iure potens, iure per omnia.
Qui te olim moderans proteget, et auxiliabitur
Et cuius meritis continuis secla per omnia
Prefulgens locupletaberis, et munificaberis.
Et cuius bonitas, et pietas, et reuerentia,
Campos Elisios scandere te coget ad ultimum.

Audiens autem rex Francie Ludouicus quod, Arnulfi Flandrensis comitis uersutia deceptus, pro stabilitate sacrosancte Ecclesie, sancteque fidei et pacis, proque fidelitate sui martyrizatus esset dux Northmannorum Willelmus, multum condoluit, et optimates regni exceptis mortis eius tractatoribus  concite Rothomagum properauit cum suis comitibus, super his que nefario Arnulfi comitis astu acciderant consulturus. Rothomagenses uero aduentu regis Ludouici hilares susceperunt eum uolenter, putantes ut equitaret super Flandrenses, acerbamque et pestiferam ultionem pro inaudito piaculo quod fecerant, illis reddere uellet. Rex autem Ludouicus ad se uenire fecit Richardum tante pulchritudinis puerum, lacrymansque affectu doloso et fraudulento suscepit et osculatus est eum, retinensque cepit epulari et recubare secum. Sequenti namque die nutritori tanti honoris puerum uolenti deducere ad alteram domum, ut balnearet et custodiret eum, prohibuit rex, et detinuit secum. Secundo et tertio die itidem altori estuanti facere, non sinit rex, uerum prohibuit  obstinato corde. Animaduertens nutritor captum esse tante dulcedinis puerum, ad nullum conatus est postea ducere locum. Huius igitur rei fama tota ciuitas tumultuosa excitatur, murmurque captionis per totam urbem diffusum sparsim uentilatur. Tandem uero suburbani conglobati cum ciuibus, plebeloque more irruentes ad domum principum ciuitatis illius, ceperunt blasphemare eos, emittentes ingentes gemitus, et dicentes altis uocibus: »Nostra negligentia Willelmum ducem precipuum nostrum aduocatum amisimus: uestro tamen consilio perfido non hic exsul exterminabitur. Nos omnes periuros et regem digne necabimus, et Richardum tante ditionis puerum ne exsulet liberabimus.« Plurimi autem  principes asperrimis ciuium uerbis exagitati, ferroque induti uelociter et armis, miscent se armate plebi. Plurimi uero rusticorum animositatem metuentes domibus suis remanserunt, ostia obnixe obfirmantes. Illico uero plebs cum armatis militibus feruenti animo et citatis gressibus festinant regem inuadere cum suis comitibus. Rex autem ut tumultuarii strepitus murmur audiuit, cepit inquirere causam illius rei. Dictumque est ei: »Urbis istius principes, quia Richardum tante spei puerum in captione tenes, gestiunt te inuadere festinanter. uix euades imminens periculum, uix liberaberis a turbis ciuium et armorum.« Tunc rex algido pauore preoccupatus, imminentisque ruine casu tremulus et concussus, tandem in semetipsum reuersus, misit ad  Bernardum principem Northmannici exercitus, ut succureret ei pro amore Dei uelocius. Qui concite remisit ad eum hec uerba dicturum: »Non me, nec illum liberabo; sed hac seditione oborta, ut autumo, interibo.« Tunc iterum rex misit ad eum, ut quo liberari posset daret ei consilium. Bernardus autem timens ne occideretur ipse et rex, remandat ut accipiens in ulnis Richardum precelsi auxilii puerum, ueniret supplex ad misericordiam militum et ciuium. Rex autem sui diffidens, suorumque interitum et internecionem metuens, suscepit in brachiis suis Richardum tante liberationis puerum, et detulit ante conspectum armatorum, se et suos, supplici uoce poscens misericordiam illorum, occidere uolentium. »Ecce ego et uester senior, quidquid de me  uultis facite cito, tantum ne me meosque occidatis suppliciter imploro: quia uester dominus non moratus est penes me ut captus teneretur, sed ut notitiis regalibus, palatinisque facundiis instrueretur.« At illi recipientes Richardum tante uirtutis puerum, regem humillime deprecationis plenum, ad aulam sue habitationis et ad suos redire permiserunt. Rex autem Ludouicus anxius super his importunitatibus, superque uenturis nutans et incertus, salubri suorum episcoporum et comitum consultu, misit ut ad se festinarent optimates ciuitatis illius, scilicet Rodulfus et Anslec, atque Bernardus. Quibus accersitis, coramque adductis, rex principibus infit tristis: »Terrore mortis domini uestri acriter admonitus, uosque super quod occidit solaturus, huc accessi;  sed acrioris tristitie merori tristior obuiaui, quia uestri suburbani cum ciuibus, et milites cum rusticorum cetu, me meosque uoluerunt conterere, et dilacerare repentino interitu. Sed pestifero tante seditionis hoste, tuo consilio, Bernarde, liberatus, die quid sum facturus. Et Bernardus: Nimis egre tuus fert animus quod fecerunt in te rustici cum ciuibus. Oportet igitur saluum te reddi a propalate nequitie fraude. Denique quia noster senior dux Willelmus, felix per omnia exstitit tuus, decet quo terram hereditario iure Richardo magne posteritatis puero possidendam, sacramento sacre fidei, manibusque super sacrosancta phylacteria positis sanciens auctorizes, teque esse abhinc indemnem illi, et deinceps, atque  adiutorem et defensorem te esse contra terrigenas omnes. Sic quiueris letari nostro seruitio et militatione, nos tua tutela et gubernatione. Si quis uero in te rixatus fuerit, conteremus eum, et si quispiam insurrexerit in nos, uirtute tue potentie prosterne humo tenus eum.« Tunc rex in dolo respondit Bernardo: »Quodcunque retulisti faciam, meosque uolenter aut nolenter facere ad presens cogam.« Illico Richardo predigne innocentie puero largitus est terram hereditario aui patrisque iure possidendam: delatisque sanctorum reliquiarum phylacteriis, manibus super ipsa impositis, Deo nominato in primis iurauit se contra omnes illi auxiliari, suosque presules et comites idem facere cegit. His taliter sedatis et expletis, rex fraudulenter principibus  Northmannicis infit: »Quoniam pollicitatione iuramenti ueracis fidem integerrimi tenoris uestro seniori uobisque peregi; perseuerantem fiduciam uestri adiutorii obnixe de me habeatis, et nullus uestrum ullatenus nutet auxilio solaminis. uerum seniorem sinite mecum morari, ut, facunde ubertatis colloquio edoctus, discat definire, et detur minare uerba scrupulose rei. Plurimarum uero rerum notitiam melius discet in palatio meo, quam commorans in sua domo. Quocunque proficiscar, mecum proficiscetur: quocunque morabor, morabitur. Efficaci patris eius adminiculo regimen totius Francie et Burgundie teneo: ideo adiutor et solator isti, quandiu superstes fuero, ero. Quia pater istius pro me morte preoccupatus fuit, bellua crudelior ero, si non auxiliatus  fuero isti.« His igitur fraudulentis regis simulantis alloquiis principes Northmannorum decepti, mancipauerunt Richardum, desiderate spei puerum, Ludouico regi ad educandum. Rex uero hinc cum puero ad Ebroicacensis urbis profectus menia, disponebat reipublice iura. Simulabat ore et opere bone uoluntatis adiutorium, uerum in corde gerebat male intentionis propositum. Diu morulans Ebroicas, cogensque subdolo corde ad fidelitatem pueri ciuium turmas, repetit Rothomagensis urbis palatia. Postera die, principibus ciuitatis accersitis, fraudulenta et dolosa uerba retulit: »Super damni et doloris nostri auctorem, properandi habeo intentionem. Reuertar ad Laudunum, deducens mecum Richardum fiducie uestre puerum; hincque Burgundionibus ascitis,  Francigenisque conglobatis, obsidebo Attrabatum donec capiam illum. Omnes uero subuertam munitiones Flandrensium, et dissipabo hostiliter bona illorum. Quocunque Arnulfum sciuero, illuc mei exercitus gressum festinanter protelabo. Ultionem quam meretur ei reddam, si forte illum usquam inueniam. uos autem estote preparati, ut uestrum seniorem mecum uindicetis.« Talium sophismatum simulationibus excecati, siuerunt future opis puerum ab eo deduci.



APOSTROPHA.


Rothomage tuus modo puer,
Marchio iure potens tibi datus,
Captus adest quia, plange tremulans
 Regeque, Francigenisque Satrapis
Ducitur, heu dolor! aduena uelut
Dacigenis stolidis proceribus.

 Comes uero Arnulfus inaudita fraudulenti homicidii lue fedatus, timensque futuros uindicaturi si bene egisset regis aduentus, misit ad eum legatos, qui subsequentia dicerent, cum maximis muneribus: »Domine rex piissime, noster senior plurima subactus infirmitate, mandat tibi fideli seruitium, si placet recipere. Falsa propalate fame opinione audisti, indebite Richardi ducis morti nostrum seniorem Arnulfum fauisse, qua se contra te uult expiare et emendare, iudicio tuorum, igne. Milites uero, quibus Richardus plurima mala intulit, quique morti illum applicuerunt, ex tunc minabit, si talibus factis gratiam tuam poterit promereri. Quatenus annuendo petitionibus eius beneuolus faueas, mittit tibi libras auri purissimi bis quinas. Quin etiam uniuerse regionis  sue tributa annuatim dum uixerit tibi ultro soluet. Seruitium tuum sui per omnia facient, et quocunque perrexeris hostiliter pergent. Ipse accedere ad te nequit, quia podagra scis eum irretiri. Foueant preces nostre indulgentiam tue pietatis, tali afflictum infirmitatis uulnere, talique sine re culpatum crimine, miserantis. Miseratio condigna preoccupet furorem tuum, ut non deseras seruum tuum, sine causa a te exosum. Tua est potentia, tuumque regnum: noli perdere quod tibi est commissum. Facilius potes omnes Flandrenses perdere quam uasa uitrea malleo conterere.« Tunc regis consiliarii muneribus excecati dixerunt ei: »Non oportet te ulli preiudicium facere, qui se tibi satagit iustificare. Immunem se a doloso scelere mandat,  suosque iustificare aut exterminare deliberat. Pro non recuperando quo indiges, non debes perdere quem tenes, neque te ullatenus illo frustrari. Omnes qui occidentur non tibi est ius uindicare, residuos ob mortem rixantes pacificare. Reminiscere malorum et pudoris, que in te Northmanni Rothomago exercuerunt, et precaue ne peiora tibi impertientes, Northmannicum auferant tibi regnum.« Tunc Flandrenses: »Preter hec mandat noster senior tibi premaximum consilium huius rei. Tene Richardum filium in sempiternum, et usus fructus regni in eternum. Opprime diro legis iugo et seruitio terre illius habitatores, et coge illos seruire tibi obedienter.« Cuius praui consilii exhortatione et  muneribus rex deceptus et excecatus detinuit Richardum tanti pretii puerum, et dimisit Arnulfo, que fraudulenter de Willelmo fuerat propter eum.



APOSTROPHA.


O Ludouice,
Si bene corde
uota teneres,
Queque sacrasti,
Rex recolende,
Cum bene regnans
Imperitasti;
Auxiliante,
Presidiumque
Dante salubre
 uindice tanto,
Patre Richardi
Religioso,
Innocuoque
Martyre Christi,
Simplicitate,
Et probitate
Munificato.
Belgica qua nunc,
Celtica necne
Ast Aquitana
Gallia porgit
 Multiplicatos
Undique tractus
Cur abicis quod
Iam sacramento
Religionis
Christicolarum
Iure tulisti?
Cur resolutus
Lege ferina
Atque nefanda,
Muneribusque,
Proditus astu,
 Linguis honestum,
Iamque reuulsa
Pace tenorem
Credulitatis?
Cur sobolemque
Illius almi,
Lore ligatam
Impietatis,
Fomite prauo,
Heu! uegetandum
Atra cupido
Sorte cupita
Detinet exlex?
Desine prauum,
Sperne tenere
Queque nefanda
 Mitte Richardum,
Postulo, ephebum,
Quo sua iura
Impleat alma.
Quo capis illum,
Tu capieris,
Et uice digna
Regredieris.

 Erat autem quidam tiro nomine Hosmundus, Richardi summe celebritatis pueri educator, et altor sagacissimus. Qui quadam die absente rege immerite captionis puerum equitare fecit ad aucupium, ut disceret alites capere suo accipitre. Cum uero rex reuerteretur, et regine uerbis Gerberge sciret quod puerilis delectationis studio memoralis scientie puer Richardus extra Laudunum proficisceretur, rogauit ad se uenire Hosmundum magistrum eius. Illo coram astanti furiis bacchatus acerbis, demonstrans obtectum din nefarie captionis secretum infit: »Nequior omnibus, quorsum deduxisti seniorem tuum nudiustertius? Senioris tui poplitibus coctis, priuabo te oculis, si forsan eum quoquam amplius duxeris.« Tunc aliis tironibus pariter cum  eo commendauit puerum, ut custodirent diligenter, et ne posset fuga elabi preuiderent eum. Hosmundus autem animaduertens captum esse Richardum tante dulcedinis puerum, misit ad Rothomagenses qui nuntiaret blasphemum tante deceptionis negotium. Rothomagenses uero mutatum malefici regis stupentes propositum, a Deo requirunt suppliciter tanti consilii auxilium, Mittunt ergo ad omnem Ecclesiam Northmannice Britoniceque regionis, ut missas concelebrent deuote pro eo presbyteri, clerus psalmodiis uacet, populusque nudis pedibus, saccoque indutus ieiunet. Northmannici uero Britonicique presules huius tristis legationis famam audientes, triduanum ieiunium in uno quoque mense populo indicentes, deprecantur Dominum Deum  fusis precibus, eleemosynisque datis pauperibus suppliciter, ut reddat eis Richardum tanti desiderii puerum. Monachorum canonicorumque clerus pro eo psalmos supplex concinit, populusque lustrans deuotus ecclesias, deprecatiuos gemitus emittit. Interea Richardus tanti decoris puer, insignis prosapie, honestate celeber, instruebatur omnibus in captura notitiis sufficienter. Ducebat solidam illius etatis partem robore cumulato, eratque commodus et utilis omnibus quasi maturus euo. Arguebat secundum uires etatis quidquid erat illicitum. Floccipendebat quidquid erat anime incentiuum. uiuaci lepore affluenter armabat linguam, facundeque ubertatis colloquio insignibat eam. Peragrabat studio,  et retractabat que ignorabat, nec abdebantur ei que sunt obscura. Pueritie sue etatulam Iesu Christo consecrabat, seque totum diuinis preceptis, tenere adhuc licet etatis esset, mancipabat. Diuina namque permissione hoc factum est, ut puer conspicue forme pre ceteris nitidus, nonnisi in palatio regis nutriretur. Multimodis illum sermonibus  libenter insignibant; et mellifluo palatine sermocinationis dulcamine erudiebant. Processu uero temporis, Northmannorum et Britonum precibus continuis, ieiuniisque singulis mensibus deuotissime exercitatis placatus regum Rex Dominus, eripuit Richardum inestimabilis incrementationis puerum taliter de regis manibus. Predictus namque tiro Hosmundus, prouisor illius honestissimus, uidens detineri suum seniorem diutius, et uallari uicissim die noctuque ne posset subtrahi tironibus, cepit meditari quomodo eriperet eum de tantis custodibus. Quadam igitur die cegit huius rei gratia simulata imbecillitate recumbere tante custodie puerum, et quasi dissimulata corporis sospitate, emisso frequentius planctu aggrauari eum. Cuius false  opinionis rumore ciuitas impletur, et hec simultas pro ueritate fama nuntiante propalatur. Custodes uero tertia die estimantes morte preoccupari tante diligentie puerum, huc illucque necessitate sua euntes discesserunt. Hosmundus igitur cenante rege et ciuibus, nudisque plateis ab hominibus, byrro et tante liberationis puer indutus, citatis equis, Lauduno exiuit citius, rapidoque cursu castrum appulit Codiciacum. Illic affluentis probitatis commisit castellanis puerum, et profectus est in ipsa nocte ad comitem Bernardum eius auunculum, qui morabatur meniis Siluanectensium.



APOSTROPHA.


Northmannie nunc presules,
Belloque in omni principes
 Regni triumphales simul,
Et clerus omnis ordinis,
Populus simul plorabilis:
Pueri, senes, et uirgines,
Iuuenesque, cuncte femine,
uulgusque in uicum concitus,
Fletus lugubres mittite
Mestis modis et parcite.
Nam gaudium uobis datu
uinclis solutus regiis,
Elapsus et custodibus
Richardus almus, innocens,
Prudens puer sanctissimus,
Pulchre decorus, splendidus,
 Liber tenaci compede,
uobis erit dux prepotens
Grates Deo nunc reddite
Pro liberato pignore.

Bernardus autem in obscure noctis silentio uidens Hosmundum, admirans dixit ad eum: »Quid tibi, Hosmunde? nichil boni de meo nepote?« At ille:  »Domine, si eruam eum de manu regis atrocis, quid facies de eo?« Et Bernardus: »Te multis honoribus ditatum sublimabo, te beneficiis locupletatum nimis exaltabo. Nepotem uero meum in regno patris sui hereditario restituam, Northmannorum, Britonumque principes illi seruire cogam.« Ad hec Hosmundus: »Sero Lauduno tuum nepotem clam subtraxi, et Codiciacensibus castellanis eum, ut custodirent, commendaui.« Mox Bernardus solito letior citius surrexit, et ad Hugonem magnum ducem Parisius prepete equitatu festinanter properauit. Hugo magnus uidens eum dixit: »Quid ad nos tam repentinus et matutinus accelerasti?« At ille: »Rex quia Ludouicus meum nepotem strictius et preuidentius custodit, uenio ad te ut des super eum aliquod consilium  mihi. Et si forte aliquis eum de manibus regis eruerit, quale adiutorium ei tua clementia impertietur?« Tunc Hugo magnus: »Mirum est omnibus quod agit rex Ludouicus. Pater pueri illius pro fidelitate regis deceptus est et interemptus, et ipse tenet captum filium eius. Utinam de uinculis regis eum eruerit aliquis, et mihi adduxerit!« Et Bernardus: »Domine, quid facies si quod retulisti adimpletum fuerit?« Et Hugo magnus: »Ego quidem Northmannos et Britones subiugans ei, possidere faciam illum quecunque pater tenuit. Contra regem illi auxiliabor, contraque Arnulfum, omnesque insidiatores uiriliter iuuabo.« Tunc comes Bernardus precibus accumulans preces, ad pedes suppliciter corruens dixit: »Domine dux prepotentissime,  ne irascaris si repetam quod uolo a te. Ut credulus tuarum promissionum confitenter existam, pollicitationis uerborum tuorum fac mihi tua petitione fidem integerrimam. Habeo enim Codiciaco tanti amoris puerum captione regis perfidi ab Hosmundo liberatum.« Dux uero magnus gratulans de puero eruto, dixit comiti Bernardo: »Ut [de] propositionis mee proposito fiducialiter securior sis, faciam tibi et illi que supplex requiris.« Allatis uero reliquiis, manibusque supra positis, sacramento uere fidei spopondit se puero contra omnes auxiliari.



APOSTROPHA.


Melliflue bonitatis ope,
 Hugo potensque, ualensque, uigens,
Magnus, et inclytus, ac meritus,
Magnanimus, bonus, almificus
Mirificus, probus, egregius.
Auxilii ecce memento tui,
Et reminiscere quam peragis
Eximie probitatis opus.
Emeritumque iuua puerum,
Protege, saluifica, refoue;
Quod pater ut tenuit teneat,
Gaudeat et recidiuus eo,
Possideat, habeat, faciens
Quod facere assidue ambierit.

His et huiuscemodi peractis, comes Bernardus rapido equitatu Codiciacum expetiit, et osculatus  tante diligentie puerum, amplexibus fruens optatis, eum cum magno exercitu ad Siluanectensem urbem perduxit. Rex uero Ludouicus duplicis tristitie, scilicet eo quod ceperat puerum, et quod ipse elapsus erat, expertus errorem, misit legatum ad ducem magnum Hugonem, ut reddere puerum cogeret Bernardum comitem. Hugo quidem magnus remandat regi uerba subsequentis orationis: »Siluanectensem, et Codiciacum, Torotense non auferam Bernardo, et Cretheltense castrum, nequeo urgere ullis conaminibus illum ut reddat Richardum dilectissimum nepotem suum.« Interea Bernardus comes Siluanectensis misit ad Bernardum Rothomagensem, ceterosque Northmannos, qui nuntiaret concite euentus optatos. Northmanni quidem  et Britones desiderati pueri ereptione nimium hilares, persoluunt Deo omnipotenti pro eo uota et grates. Huius rei gratia Siluanectensis comes Bernardus profectus est contra Bernardum Rothomagensem et Dacigenam, quid ageret de puero consulturus. Cumque mutuis alternatim sermonibus nimiumque secretis fruerentur, et de restitutione pueri in regno diu tractarent, Bernardo Dacigene dixit comes Bernardus: »Ne forte rex Ludouicus animaduertat nostre intentionis propositum, non ueniam abhinc contra te amplius ad placitum. uerum crede quod mandauero tibi signo inter me et te facto ostenso per legatum, et rimare ingenioso conamine regem Ludouicum fatuare, quia uult nos et uos omnes crudeliter perdere.« Illico pluribus  rerum caute replicatis, quisque sua celerius reuisit. Interea rex Ludouicus de digne ereptionis pueri absolutione anxius, et de remandato diffidentie ab Hugone nimium tristis et mestus, misit ad Flandrensis gentis comitem Arnulfum, qui eius rei negotio auxiliabitur nimium; quatenus uenire contra se acceleraret ad placitum. Qui festinanter occurrentes sibi in pago uirmandensi, in uilla que dicitur Restibulis, quid agerent ceperunt meditari. Arnulfus uero digni interitus sui formidans ultionem, uafro stomachatus astu, dixit ad Ludouicum regem: »Ingentis formidinis pauore exterreor, et usque ad intimum medullarum super uenturis concutior, ne forte Northmanni et Britones Hugoni duci contra  te rixanti uehementer nostre confusionis interitu coherentes, militari manu ascita insurgant in nos unanimes. uerum super hoc dabo tibi consilium, ne incurramus uenturi damni periculum. Exceca igitur oculos Hugonis muneribus et beneficiis, ne possit que feceris iure refragari. Concede illi Northmanniam a Sequana usque ad mare, ut ualeas que citra sunt quiete tenere. Northmanni uero taliter diuisi desolabuntur, et non contra nos ad certamina ultra excitabuntur. Sic minues et exarmaueris potentiam illorum, non uno soli Domino militantium.



APOSTROPHA.


Inuentor sceleris, consilii et mali,
Prorsus quod uetitum est, fraudis et impie.
 Cur prescire Dei consilio tuo
Gestis conterere, et sistere perfido?
Heu! heu! occubuit perfidia tua,
Huius iam sobolis premeritus pater,
Pro uisu Domini purior ut foret,
Fultus martyrio, testis et emicat.
Hanc non contaminans improbitas tua
Torquebit simili et dilanians modo,
Hic uere sederit dux luculentior,
Prudens, pacificus, promeritus comes,
Sanctus, religiosus, bonus et pius
Summus patricius, marchio prouidus,
Defensor patrie, at indigus opis,
Solator miseris, quin uidue et orphani.
Cunctis omne bonum, lucraque prospera.
 Effectus populum regimine congruo,
Conducet moderans, legeque corrigens,
Campi siderei ad pascua celica.

Rex uero Ludouicus prauo astute dolositatis ingenio usus, misit ingentis reuerentie presules ad Hugonem uelocius, ut ea fide qua concatenantur senior et miles uenire festinaret ad se promptius. Hugo igitur magnus creberrimis episcoporum petitionibus suppliciter coactus, profectus est contra regem ad uillam in uico iuxta Compendium, que dicitur Crux, dixitque ad regem: »Cuius rei negotio huc me accelerare fide et legatis precipuis compulisti?« Rex autem: »Ut reddas mihi Richardum, quem furatus est Hosmundus, et perduxit ad comitem Bernardum.« Respondit Magnus Hugo:  »Nisi castra quibus preest Bernardus illi ui abstulero, nequeo fauere ullatenus precibus tuis et uoto.« Tunc rex: »Ut mee necessitati non iniurius, sed solator existas, concedam tibi Ebroicacensem et Baiocacensem comitatum, quin etiam a Sequana ad mare usque ut possideas. Ego uero que citra Sequanam sunt tenebo, et que mee uoluntatis sunt ex his explebo. Simus concordes in omni negotio et unanimes, ut decet regem et ducem perpetualiter. Ego cis Sequanam pergens, Rothomagum obsidebo, tu uero militari manu Baiocas uallans expugnato. Sic atteramus Northmannos aduenas et superbos, nostreque ditioni subiiciamus illos. Taliter autem mitescent et subiugabuntur,  aut exterminati Daciam celeres repedabunt.« Hugo uero dux magnus, fidei, quam fecerat Bernardo pro Richardi iuuamine oblitus; quin etiam beneficiis ac ciuitatibus exorbatus, pepigit cum rege huius conuentionis fedus. Quo, ut hec facerent, determinato tempore, regreditur ad sua quisque. Bernardus igitur comes huius conuentionis gnarus adiit Hugonem ducem celerius, ueniensque ante conspectum eius, dixit corde uultuque turbatus: »Dux magne et fidissime, precellis usque nunc omnibus meritis, et fidei tenore, sed mirum mihi cur innocenti puero mentitus es, quod ultroneus Christiane coniurationis fide promisisti. Oporteret te quam promisisti seruare fidem illesam, et nullorum donorum munere et beneficio exsecrari eam. Northmanni et Britones  norunt que spopondisti puero, Francieque principes letificarunt se super hoc consilio. Quid turpius hac infamia? talique blasphemia quid obnoxius? Tante perfidie rumor, tantique malefici ducis nequitia promulgatur per tota penes Francie ciuitatum menia, omnes susurrant de tanto duce et aduocato, quo modo deceptus est et mentitus muneribus et beneficio.« Contra istius inuectionis molimina Hugo magnus respondit, ab imo cordis emittens suspiria: »ueris purisque sermonibus que exsecutus es retulisti, quia oblitus sacramenti, quo me defensorem et adiutorem pueri ultroneus promisi, terram a Sequana usque ad mare hereditario iure ab eo possidendam, dono regis recepi, eique integerrime fidei stabilitatem feci, meque adiutorem illius ex ea  terra, que citra Sequanam est, periurans repromisi, si eam quam mihi dedit nunquam contradixerit. uerum quia mirabilis ingenii, ingentisque industrie et calliditatis comes es, et astutus in omnibus negotiis, precor ut eruas me aliquo sophismate a blasphemia huius rumoris. Decurso abhinc die sedecies, festinabimus adire Northmanniam ego et rex. Ipse autem Rothomagensem urbem, ego uero obsidebo ut iuratum est Baiocensem. Affligemus igitur Northmannos taliter et Britones, et redigemus ut seruiant humiles. Quisquis uero contra nos contumax fuerit et rebellis, exterminabitur; quisquis uero armis presumpserit, occidetur. Si quid prudentie et ingenii habes, precor te ut ab huius periurii noxa soluens me liberes.« Cernens  autem Bernardus quod aperuisset Hugo magnus cor suum, dixit ad eum: »Idcirco quod tu senior benignissimus, uel quia ille nepos meus dilectissimus, melius quam potero argumentabor, si forte uestrum cogitasse turbare quiuero.« Illico comes Bernardus consilia regis et senioris sui, denominateque congressionis super Northmannos tempus expertus, recordateque uoluntatis sui senioris beneuolentia letior, Siluanectis regressus, misit ad Bernardum Rothomagensem et Dacigenam uelocius, et que audiuit ab Hugone duce magno, etiam uoluntatem eius mandauit secretius. Quin etiam ne regi obnoxius ciuitatem defenderet, uerum choro canonicorum monachorumque preparato, eum quasi eius aduentui  congratulans hilariter reciperet, et ut Hugoni magno duci terram, quam illi dedit, regem contradicere multarum argumentationum prosecutionibus cogeret. Bernardus uero Rothomagensis letior legatione huius consilii, que legato disserente secreta audiuit, Northmannis principibus ascitis intimauit. Northmanni autem non quemquam illorum decipere scientes unquam Bernardum, quin etiam quod Hugonis magni ducis sciret secretum, eius collaudauerunt pariter consilium. Statuto uero tempore coniurate progressionis; ascita Francigena undecunque potuit manu militari, uenit rex in pagum qui dicitur Calcis, cepitque infestare gentes et predia incendiis. Hugo autem dux magnus huiuscemodi coniuratione illectus, profectus est ad Baiocacensem  comitatum cum magno exercitu. Bernardus igitur Rothomagensis non immemor Bernardi Siluanectensis comitis consilii, misit ad regem Ludouicum in dolo uerbis pacificis, quatenus properaret ad ciuitatem Rothomagensem cum episcopis principibusque suis, et ne amplius deuastaret que sua erant ferocitate tante gentis. Rex uero huius legationis mandato letus, regiminisque sui et honoris profectum congratulans adaugere, subacta urbe et principibus, uenit Rothomagensem ciuitatem cum Francigenis optimatibus, prohibens reliquos exercitus ne depopularentur terram sue ditionis amplius. Bernardus uero, ceterique principes, atque clerus totius urbis, occurrerunt contra portam Beluacensium, et receperunt animose calliditatis ingenio  eum. Crastine uero diei diluculo uenit Bernardus ante conspectum regis Ludouici, et cepit in dolo compellare eum uerbis humillimis: »Domine rex inuictissime, ab olim usque nunc integer stabilisque exstitisti fide, et collaudabilis in omni tuo opere. Nos ducem et aduocatum perfidia Arnulfi amisimus, sed gratia Dei te regem aduocatum nobis recuperauimus. Non curamus de prole, quam tibi Hosmundus furatus est et abstulit: nec unquam eius seruitio incumbentes militabimus ei, quia melioris consilii est nos esse regales et palatinos, quam talis comitis satellites esse et seruos. uerum, nobis mirum quid audiuimus, et ultra credibile, supraque satis admirati sumus, quorum relatu didicimus quod Hugoni duci semper contra te rixanti contumacius  concessisti spatiosam terram a Sequana maris fine tenus, et adhuc expugnat Baiocacensem tellurem, et preoccupat cum magno exercitu. Parui pretii, rex dulcissime, parueque militationis atque seruitii, quod tibi reseruasti. uiginti millibus armatorum augmentatus es inimicum tuum. Quis Constantinensibus et Baiocacensibus uidit fortiores in bello, prudentiores in consilio? Si militarem manum, ut Willelmus, tenuisses, omnium quippe gentium horum consilio et armis dominari quiuisses. Nonne Willelmus huius exercitus medietate fretus, comitante Hugone et Herberto seorsum conduxit se ad regem Henricum securus? Quis tuebitur et defensabit, proderit et preerit huic quam retinuisti ciuitati?  Baiocacenses, Constantinensesque hanc custodiebant urbem Francico Anglicoque in portu eminentem. Omnium bonorum illius terre affluentia aderat nobis, et eramus locupletes opibus illius telluris. Recipe ergo ciuitatem, quia non habemus sumptus quibus in ea uiuere possimus; daque Hugoni eam quo queat rebellare contra te securius. Nos Daciam cum omni genere nostro prepete nauigationis cursu repedabimus, et hanc maiore collecta multitudine militari, ut Rollo quondam, deuastabimus, nec tua, nec Hugonis erit posterius.« Rex uero deceptricibus querimoniis instigatus, precatus est Bernardum ut daret sibi consilium super his rebus. Tunc Bernardus: »Mitte legatum ad Hugonem ducem magnum, qui Baiocacensia rura illi  contradicat, et non possidere plus quam tribus noctibus, et dicat non tenere se ea amplius, quia malo es consilio usus.« Rex uero illico misit ad Hugonem, qui diceret huius rei sermonem. Cumque legatus coram Hugone duce astaret, huiusque rei uerba illi intimaret, obstupuit, in unoque obtutu defixus inquit: »Calliditas duorum principum cegit regem mandare tale propositum.« Huius igitur contradictionis uerbo Parisius Hugo dux regrediens, misit ad regem Ludouicum dicens: »Cur quod mihi spontaneus dedisti, ablatum est?« Respondit rex: »Tellus Northmannie non nisi unius senioris unquam tuebitur aduocatione. Nec debet esse diuisum, quod decet esse continuum. Rollo enim Dacie finibus exterminatus, hanc sibi integre uindicauit, et non  dispertita ab ullo postea exstitit.« Gens Dacigena nescit famulari nisi uni soli seniori. Legatus autem que rege narrante audiuit, Hugoni duci diligenter retulit. Interea Bernardus Siluanectensis autem audiens inopinatum citissimumque regressum Hugonis ducis sui senioris, uenit ad eum citatis equis. Dixitque: »Dux perseuerantis fiducie, quoniam noxialis sacramenti solutus es compede, memor sis sacramenti, quo te Richardi pueri adiutorem spopondisti.« Et Hugo: »Nequibo illi auxiliari, quia omnis Northmannica gens subdita est regi.« Contra Bernardus: »Prestolare attentius euentum rei, et quid futuri parient dies illi.«



APOSTROPHA.


 O rex, cur memor haud tui
Istiusque patris, qui tibi profuit,
Cuius presidio continuo regna tenes modo,
Et qui multa operatus est
Pro te, et qui occubuit hostia uictima
Regis siderei, queque latent * sui.
Et quod iam genitor suus,
Pollens ueridica perpete famine,
Armis exsuperans, et quod auus continuit sacris
Nunc preiudicium facis
Ex hoc innocuo adhuc probo puero
Richardo, celebri prosapia nobiliter sato.
Huius flagitii lue
Casus innumeri prepedient, ob hoc
 Olim te capient, te periment fine sub ultimo.

Interim rex Ludouicus morulans Rothomagensis urbis menibus, disponensque Nortmannicarum rerum negotia ut dominus, fraudulenta false opinionis intentione, putans se esse regem Northmannorum et aduocatum, labile deducebat illic otio tempus. Quadam namque die quidam tiro Francice gentis, sufficientem omnium rerum opulentiam Dacigene Bernardi, quin etiam uxorem prepulchre speciei ut concederet sibi, regem rogauit. Ceteri namque tirones huius petitionis famam secretius audientes uenerunt ad regem dicentes: »Domine rex, tibi incessanter semper seruimus, et nullius rei sufficientia, nisi cibi potusque ditamur. Hos aduenas Northmannos expelle abhinc et extermina, precamur, et largire  nobis illorum beneficia concessis uxoribus. Nos uero hanc urbem regemus seruitio tue fidelitatis, nec de cuiuslibet nostrorum infidelitate nutare quiueris. Consilium huius rei nefandum enucleatur Bernardo et Dacigenis; uerumtamen uicissim consulti, commiserunt illud taciturnitati. »Rege uero Ludouico Laudunum regresso, nouercalisque odii zelo a Northmannis nimium perteso, turpis tironum petitionis ambitione admodum tristes, meditabantur interitum regis retractando unanimes. Ut autem regem decipere aliquo subdolo conamine quiuissent, Northmannorum optimates miserunt ad Haigroldum regem Dacie nobilioris et ditioris potentie milites, ut Richardo Willelmi magni ducis filio consanguineo succurrere festinaret; quia rex Francice gentis totius  Northmannie monarchiam uindicabat sibi, auferens omnem honorem puero Richardo eruto eius auunculis. Haigroldus uero rex Dacie magnanimus ob amorem Richardi sui propinqui, legatos Northmannorum honorifice suscepit; constructisque nauibus, hisque cibariis et militibus repletis, ad littora saline Corbonis, qua Diua rapido meatu procelloso mari se infundit, cum incredibili tironum multitudine, citius quam quiuit uenit. Constantinenses autem et Baiocacenses audientes aduentum regis Haigroldi propter amorem Richardi pueri, uenerunt seruire illi. Fama illico per Francie climata celeriter penetrauit, denuntians inestimabilis multitudinis paganos adesse littoribus Northmannicis. Bernardus igitur, ceterique Rothomagenses, fidelitatem regis  Ludouici uerbis simulantes, miserunt ad eum in dolo, dicentes: »Quoniam innumerabilis copioseque multitudinis pagani primeue iuuentutis flore nitidi, nostris finibus sunt aduecti; precamur quatenus ascita manu militari, subuenias uelocius nobis, si Northmannice regionis principatu gaudere mauis.« Rex autem legato: »Fama nuntiante audiui uerum esse quod dicis.« Quapropter rex Ludouicus huius pestifere legationis relatu admonitus, concitato Francigene gentis exercitu, uenit ad Rothomagum repentinus, adducens secum Herluinum comitem et Lantbertum fratrem eius. Rex autem Haigroldus regis Francie audiens aduentum, fraudulento consilio Northmannorum mandauit uenire illum contra se ad placitum. Rege autem Ludouico  confidenti in multitudine exercituum et ire disponenti sue damnationis ad placitum, dixit Bernardus Rothomagensis se fidelem simulans Francorum: »Gens contra quam proficisceris ad conciliandum, interne dilectionis amore recolens, dilexit nostrum comitem Willelmum, et pro quo martyrizatus est intimo cordis affectu odit nimium. Lite enim Herluini comitis, Northmanni tali duce priuati, congredientur intentione mortis in eum, si forte eum uiderint. Quapropter eum noli ducere tecum, ne forte, eo cognito, nascatur utriusque exercitus iurgium.« Tunc quidam ex tironibus Bernardo respondisse fertur: »Num propter te ceterosque aduenas talis comes, ut est Herluinus, ullis latebris  repositus abscondetur?« Bernardus autem tacite que agebantur considerabat, illiusque inuectionis dolorem in corde pressabat. Ludouicus autem rex Francigenum monens exercitum, Herluinum comitem conduxit secum, castraque metatus est citra Diue decursum. Constantinenses atque Baiocacenses cum rege Haigroldo ultra Diue fluenta fixere tentoria. Bernardus primo mane consurgens, uenit ad regem Ludouicum dicens: »Domine rex, uelocius surge, et quid agendum sit, secretius cum tuis rimare. Alterius moris est gens hec quam Francigena, argumentose calliditatis nimis plena.« Tunc quidam recubans intrinsecus, respondit Bernardo, rege adnuente, stanti forinsecus: »Pete dormitum citius, quia non curamus de talibus.« Bernardus  uero huiuscemodi uerbis exasperatus, repetiit castra Rothomagensia uelocius. Aestuante uero sole hora diei tertia, ceperunt Diue alueum Constantinensium Baiocacensiumque transire agmina. Bernardus autem hoc intuens, regem iterum expetiit, dicens: »Supra satis rex dormitare adhuc stude, quia gens Dacigena transgressa Diue flumen stat equestris in littore, nescio cuius animositatis intentione.« Rex uero minacibus uerbis excitatus, surrexit ocius, comitumque et militum frequentia constipatus festinabat ire ad sui colloquium interitus. Conuocansque Bernardum dixit ad eum: »Nescio quid meus mihi presagit animus, placida non mihi est quiete contentus. Aut pugnam, aut aliquid nouum exagitat mihi inuadere sollicitus.« Ad hec Bernardus:  »Nonne prohibui multis prosecutionibus, ne comes Herluinus huc conduceretur?« His dictis, uenit ad locum, quo placitum erat dispositum. Stabat autem illic cum Constantinensibus et Baiocacensibus rex Haigroldus, rege Ludouico propius stante cum Francigenis altrinsecus. Stabat autem et illic Dacorum delecta iuuentus, adnixa hastis, tenensque scuta in manibus, querebant occasionem, qua possent Francos occidere et regem. Mutue igitur uoluntatis colloquio, rege Ludouico, et Dacie rege Haigroldo, * contuentibus Francigenisque et Dacigenis, necnon Constantigenis et Baiocacenis undique secum armatis, circumstantibus; cuidam militi noto quondam sibi dixit comes Herluinus: »Cuius sospitatis, cuiusque prosperitatis, uel cuius facultatis,  tu et origo tui generis?« Respondit ille: »Salubris sum incolumitatis, locupletisque felicitatis, atque sufficientis ubertatis.« Constantinenses uero et Baiocacenses ceperunt ab interrogato inquirere quisnam esset, qui de commodis sue prosperitatis tam familiariter sciscitaretur. Respondit ille inquirentibus: »Herluinus monasterioli castri comes precipuus.« Constantinenses autem dixerunt Baiocacensibus: »Nonne hic, cuius iurgio uel pro quo deceptus est et martyrisatus noster senior Willelmus, Marchio duxque honestissimus? Erueturne hic infestus nostris manibus?« His dictis, commoto murmure incompescibili torqueunt arma omnes Dacigene, furiis stomachati; tantique domini morte felle  estuante bacchati, occasione capta, inuadunt Herluinum comitem, et perimunt imperterriti; Francigene autem cupientes comitem Herluinum ulcisci seque armis tueri, insurgunt super eos intrepidi. Cuius occasionis dolo, prelii certamine atrociter inito, Franci telis lanceisque pugnando confractis, obluctabantur fortiter mucronibus extractis. Tandem multifluo pestiferoque Constantinensium et Baiocacensium, nec non paganorum cetu hinc inde uallati, iugulabantur dilacerati sicut bidentes a lupis. Sic mortifero per prelium impulsu congressi, bis nouem comites nobilissimi preoccupantur morte, seuiente Marte dilapsi, ex parte regis Ludouici, nec erat ulla spes uite, uel fuge residuis. Rex uero Ludouicus presidio Francorum cernens se desolatum,  expertusque prelii periculum, fuge tardantis expetebat auxilium. Rex quippe Haigroldus prospiciens abesse regem Ludouicum, uolucri sonipede agmen secans medium, citato cursu persequebatur eum. Rex autem Ludouicus hac illacque fugitabat, quia freni a capite equi delapsi habenas manibus solummodo tenebat. Haigroldus autem rex Ludouicum taliter impeditum mox expetiit, et per capulum fulgentem ensem tenens, uagina caua a latere diripit, militibusque suis ne elaberetur, neue occideretur, eum commendauit. Ipse uero capto rege congratulans, ad prelii campum concitus remeauit, et adhuc armis Francos se tuentes ad internecionem usque prostrauit, atque Francice gentis laceros plagis Orco detrusit. Northmanni uero uictoria, armisque  et spoliis potiti, preliique campum lustrantes securi, ad humandum detulerunt exanimes sue gentis.



APOSTROPHA.


Digne pro meritis ducis futuri,
Richardi celebris, bonique iusti,
Fulgentis pueri, indolisque sacre:
uestra proque fidelitate, qua nunc
Bellando patriam tenetis istam.
Northmanni o proceres satis potentes
In certamine prelii et triumpho,
Cauti et consilio probique cuncto,
Seruantes stabili tenore pacem,
 Et sacre fidei petitionem.
Nunc saluete, ualete, auete semper.
Et uos, et soboles, sacri et nepotes,
Omnis progenies sacrate stirpis,
Septeneque locum quietis aptum.
Post artus lugubrem solutionem,
In summoque bono noui refecti
Sortis prospera, bis dualis, octaue ac bis,
Cum sanctis capiatis aggregati,
Regnum qui patrie tenetis huius,
uis uirtute potentis et tenacis,
Richardi pueri in fidelitate.

Interea rex Ludouicus custodum spoliorum cupiditate deceptorum manibus euasit, et hac illacque  fugitans alipedis equi cursu errabat inanis. Quem quidam Rothomagensis miles inermem huc illucque fluctuantem conspiciens aggreditur; et eum proprio nomine compellans asperis uerbis affatur: »Quorsum, rex Ludouice, tendis? quoue tenes desolatus iter? Non nostris claberis finibus, quos iniuste inuadens stulte irrepsisti.« His dictis torquens campitorem equum, et irruens super regem Ludouicum per habenas freni cepit eum, atque ui compellebat equitare secum. Rex autem omnibus armis priuatus, nec erui potens a tenentis manibus, dixit ad illum mestissimus: »Quis es, uel quo me iturum esse contorques?« Respondit Rothomagensis. »Et illuc te ducam, nec tue potestatis ullatenus deinceps eris.« Rex autem diffidens sui, mestusque necessitate  imminentis periculi, dixit ad uiolentum captorem sui: »Miserere, precor, miserere mei, et erue me per tuam pietatem de manibus querentium animam meam, et insidiatorum mihi. Restitue me monti Lauduno, ut queam gloriari et gaudere Francisco imperio. Nulla gloria queretur sine te mihi; omnisque facultas et honor, qui meus fuerit, tibi erit. Regem te super me si uolueris constituam; si non, dimidium regni concedam. Rerum uerborumque fiat maxima fides inter me et te, sacramento colligationis Christiane.« Hec repetens rex crebrius, et exorans cum lacrymis, proruit de equo ad pedes se ducentis. Tunc miles percussus lugubri gemitu regis, coactusque petitionibus multimodis, lacrymis ita fatur obortis: »Promissionum tuarum fac mihi  fidem, ego conducam te Lauduno saluum et incolumem.« uoluntarie uero pacta factaque fide, cepit miles regem conducere, relicto recti itineris calle. Interea Rothomagensis Bernardus ereptione regis mestissimus, misit concite legatos, ne transiret rex Ludouicus ad omnes Sequane portus. Ipse uero citius quam potuit, tardum regem anteuolans precessit, et Rothomagum prepetibus equis cum suis militibus accelerauit, et qui regem perquirerent fidissimos exploratores misit. Miles uero, qui regem liberare conabatur, domi ne forte inueniretur retinere illum noluit, sed noctu in Sequane insula reposuit, cupiens conducere eum ad Laudunum, exploratoribus fatigatis et reuersis. Exploratores igitur  scientes quod ab illo milite haberetur rex Ludouicus, uenerunt ad domum eius; et accipientes uxorem, filiosque et filias, equos et equas, oues et boues, omnemque supellectilem eius duxerunt ad Rothomagum Bernardo citius. Miles autem sciens nullatenus posse abscondi amplius regem, uenit quantocius ad Bernardum Rothomagensem, et prouolutus ad pedes eius, deprecabatur ut recipiens regem redderet suam sibi uxorem. Bernardus uero solito letior, recipiens mestum captumque regem, reddidit ei suam uxorem. Misit igitur ad Siluanectensem Bernardum, et mandauit ei optatum regis euentum. Bernardus uero comes hilaris et letus, consurgens illico noctu, ad Hugonem uenit ducem magnum Parisius, qui dixit ei: »Audisti, domine,  uentilante fama alicuius rei nouitatem?« Respondit: »Nullius.« Et ille: »Pro certo comperias Haigroldum regem Dacorum propter Richardum nepotem meum, suumque propinquum, be lasse contra regem Ludouicum, et in ipso certamine quater quaternos comites peremptos, et monasterioli castri comitem Herluinum, et fratrem eius Lambertum, quin etiam potestatis cede asperrima Francigenis, regem ipsorum fugatum, et captum, et adhuc Rothomagensi urbe sub custodia Dacigene Bernardi mancipatum.« Hugo autem dux magnus super quod dicebatur stupens, dixit: »Modo regi quod meretur accidit, atque comiti Herluino quod digne decuit, ceterisque consiliariis quod oportebat pati. Willelmus namque dux Northmannorum pro regis fidelitate, et  Francorum, proque quod Herluino pridem ablatum reddidit monasterioli castrum, martyrisatus occubuit: et rex, quem decuisset exsecrabile scelus et inauditum ulcisci, consilio Herluini et Arnulfi perfidi filium eius sub custodia tenuit, et terram hereditariam illi sibi iniuste uindicauit. Superni regis arbitrio condignam talionem patitur rex Ludouicus pro Willelmi ducis filio nepote tuo, quem captum tenuit, proque terra quam sibi usurpauit. Maioris namque consilii quam cetere gentes sunt Northmanni, qui regem Ludouicum subegerunt astu tam peruicaci.« Tunc Bernardus: »Domine, memento que mihi meoque nepoti spopondisti; et ut decet te iuua, et succurre illi.« Dux uero respondit: »Antequam liber a custodie impedimento reddatur, regnoque  Francici imperii sublimetur rex Ludouicus, terra Northmannice regionis quieta et solida, et ab episcopis comitibusque et abbatibus sacramento uere fidei Richardo tuo nepoti sancita, et inconuulse auctorizata tenebitur.«

Interim luctuosa fama ad aures Gerberge regine perlabitur, et quod captus esset rex, bisque nouem comites interempti, ceterique fugati, enucleatur. Regina uero lugubres regis sui coniugis suorumque incessanter casus deflens, animumque suum tanti infortunii anxietate atrociter contorquens, nullumque salubre sibi consilium inde in tota Francia reperiens, misit ad patrem suum Transrhenanum regem Henricum et ad Ottonem fratrem suum, flore  pubertatis nitidum, mandans plorabile sui detrimenti negotium, ut adscito militaris manus exercitu obsideret Rothomagum; redempturus ui et potestate suum seniorem regem Ludouicum. Henricus autem rex Gerberge regine filie sue non se uenturum remandat ob obsidionem ad Rothomagum, quia merito et digne atque ultione Dei rex Ludouicus acquisitum preiudicio patiebatur hunc casum; quia filium Willelmi ducis, qui pro fidelitate sua Arnulfi perfidia occubuit, captum in custodia tenuit; totamque regionem Northmannicam, quam suus auus preliis acquisiuit, sibi iniuste uindicauit.

Interea rex Haigroldus Northmannos Pagensesque omnes ad fidelitatem Richardi pueri uicissim consolidabat;  iura, legesque, et statuta Rollonis ducis tenere per omnia cogebat. Urbes et castella munire firmiter satagebat, ne forte fortuna uices suas aduersa uerteret.



APOSTROPHA.



O pius, prudens, bonus, et modestus;
Fortis, et constans, sapiensque, iustus,
Diues, insignis, locuplesque, solers,
   Rex Haigrolde.

Quamuis et non sis chrismate delibutus,
Et sacro baptismate non renatus:
En uale, salueque, et aueto semper
   In deitate.

Qui Richardum percelebrem tuendo,
Rege capto, Francigenisque stratis.
 Prelio certaminis et peracto
   uindice dextra,

Regni habenas nunc moderas potenter,
Et ligas cunctos fidei tenore;
Seruientes ut famulentur omnes,
   Ecce Richardo

Innocenti, prope te pusioni,
Nobili prosapiaque creto,
Atque florenti meritis, et euo
   Ubere, et almo.

Gerberga uero regina paterno fraternoque patrocinio penitus desolata, tanteque anxietatis detrimentum perpessa, nulliusque solaminis spe subnixa, quin etiam timens perdere regna, antistitum consilio petiit Hugonis magni ducis suffragia. Quam  Hugo dux magnus, et episcopos cum illa comitatos reuerenter suscepit, et que necessaria erant honorifice distribuens, secum diebus multis detinuit. Interim autem misit Siluanectensem comitem Bernardum ad Rothomagensem militem Bernardum, ut conuocatis optimatibus Northmannici consilii properaret contra se ad sanctum clerum. Qui iussa citius dicto adimplentes, uenerunt contra Hugonem magnum ducem, preeunte Bernardo, ad predictum locum festinanter. Tunc dux magnus et episcopi dixerunt Northmannis: »Reddite nostrum nobis seniorem Ludouicum regem.« At illi: »Non reddetur, uerum tenebitur.« Tunc magnus Hugo: »uobis autem dabimus filium eius et duos episcopos, tironesque domus sue quos quotque uolueritis pro eo,  ut Francigene presules comitesque, et principes atque abbates ueniant contra uos ad prefiniti temporis placitum; ut sacramento integre uereque fidei terram Northmannice regionis auctorizent et corroborent atque sanciant omnes Richardo et posteris suis in perpetuum.« Hoc namque consilium Northmannorum principes collaudantes, et in Hugonis magni ducis fide spem totius fiducie habentes, reddiderunt regem, filium eius, duosque episcopos Hildierum Beluacensem, et Guidonem Suessionensem, et quamplurimos milites pro eo recipientes. Hugo uero magnus deduxit regem ad sua, ut congratularetur cum suis et uxore sua. Statuto uero definiti termini tempore, ascita militari manu, cum  presulibus Francie, uenit rex super fluuium Epte contra Northmannos, cum magno duce Hugone. Licetque filius suus, quem pro se dederat, esset Rothomagensi urbe mortuus, manibus supra phylacteria reliquiarum positis, propriis uerbis fecit securitatem regni, quod suus auus Rollo ui ac potestate, armis et preliis sibi acquisiuit. Ipse et omnes episcopi, comites et abbates reuerendi, principesque Francie regni Richardo puero innocenti, ut teneat et possideat, et nullis nisi Deo seruitium ipse et successio eius reddat; et si quis peruerse inuasionis rixatione contra eum congredi, uel alicuius rixationis congressione inuadere regnum maluerit; fidissimus adiutor in omni aduerse inopportunitatis necessitate per omnia exstiterit. His taliter  legitime definitionis facundia determinatis, rege Ludouico astante, Hugoneque magno duce et suis, proceres Britonum et optimates Northmanni Richardo puero ineffabilis probitatis uice cordis manibus libentissime datis, sacramento fidissime Christiane securitatis fecerunt iterum fidem militationis, auxiliique et seruitii. Tunc Northmannici et Britones Richardum tanti honoris, tanteque dignitatis, tanteque speciei puerum adduxerunt nimium gaudentes Rothomagum. Cum autem utriusque sexus senes, iuuenesque, pueri, et infantes, urbe territorioque ipsius pagi commorantes, comperissent quod Richardus desiderate uisionis puer acceleraret, frendente uulgo passim pre gaudio, irruenteque profusius super plebem plebe, pro recuperate salutis  solatio, comprimente feriter, turbis innumerabilibus exaggeratis, populum populo, festinabant currere; licet non ualerent mutue coaceruateque oppressionis prepediti obstaculo, obuiam ire almiflue melliflueque innocentie puero. Clerus totius regionis, rebus monasticis preparatis, uix propter impetum tumultuose multitudinis extra suburbana Rothomagensis urbis exsiliit, collaudansque Deum recidiue tripudio prolis, ferensque corpora sanctorum in feretris, deduxit eum ad altare usque sancte Dei genitricis.



APOSTROPHA.


Urbs luculenta, micans milite sacro,
 Cunctorumque bonorum ubere plena,
Tranquilla residens effera portus,
O Rothomage, cape perpete leta
Diuino reducem nectare plenum,
Patriciumque ducem iure potentem.
Mirificus quoniam hic almificusque,
Mellifluus pariter dux, comes, atque
Patricius tibi erit, marchio constans.
Et cuius famam olim redolentem
Augere propenso sat probitatum.
Quatuor agnoscent climata cosmi,
Sanctior exstiterit nemo quod ipso,
In facto, dicto, quin meditatu.
Exstat nam in tribus his summa negoti.

Illico satellitibus constipatus prudentissimis et  preclaris, cepit predignis bona operationis coruscare diuinitus factis. Aemula uirtutum proponebat largiflue premia cunctis, monachosque et clericos, atque laicos cogebat incumbere famulatibus diuinis. Moribus autem et meritis splendide fulgebat opimis, istisque clerum ac populum strenue moderabat habenis. uindex autem erat seuerus scelerum, largifluusque dispensator bonorum. Syluestres namque dapes ingens diuersarum ferarum copia ministrabat illi, quia post legitimam iudicii iustitieque discussionem, tradebat se uenatui. Meritis mactus successibus crescebat adolescens, pullulantium uirtutum exaggeratione uitia abolens. Tendebat solers sequaxque perfectionis ad summum bonitatis, ut quiret gratulari future requiei tempore cum sanctis. Eo  namque tempore erat quidam Rodulphus, cuius agnomen Torta uocabatur, qui totius Northmannie honorem post mortem Willelmi altius ceteris comparibus sibi uindicabat, et res dominici iuris indecenter sibi usurpabat. Distribuebat unoquoque die Richardo decenti puero cum suis tironibus diaria propensa denariis bis ter tribus. Affligebanturque eius domigene penuria constricti nequiter et fame. Quapropter Richardus industris scientie ephebus, ascitis regionis Northmannie principibus, quid de inopia modice distributionis ageret, ab eis sciscitatur. Principes uero, quia illi sacramento uere fidei colligati, et aliquanti beneficiis eius munificati, nuntiauerunt Rodulfo agnomine Torte animositatem irascentis senioris. Ille autem commilitones suos  remisit ad Richardum sagacissime probitatis puerum, deprecans ut liceret uenire se ante illum, et expiare se his quibus offenderat cum. Tunc memorialis puer, expensis illorum petitionibus, respondisse fertur: »Scitis meum auum hanc urbem preliis uindicasse sibi.« Responderunt: »Scimus.« Et ille: »Meusne pater sorte hereditaria hanc urbem tenuit? Nonne post aui patrisque necem possidere iure hereditario debeo? uidete si pater eius, aut auus, aut proauus, hanc urbem ut tenet tenuit; et rimamini cuius est preiudicium, meum an suum.« Illis autem super talibus dictis stupendibus, subintulisse caute dicitur: »Si nostram gratiam uult promereri ullatenus, exeat a ciuitate quantocius  ipse et omnis familia eius; et moretur in uilla uno milliario ab urbe segregatus, donec legatos suos mihi mittat, et quid illi remandauero audiat. Quod si floccipenderit nostre preceptionis consilium, nos abdicamus omnimodis eum; et mittemus ad Francigenas, ut super hoc negotio dent nobis salubre consilium.« Illi uero que audierant Rodulfo Torte renuntiauerunt. Ille uero egressione sua suorumque putans placari seniorem suum; quin etiam formidans superuenturum Francice gentis exercitum, digrediens cum omni familia a ciuitate, moratus est in pratis rusticorum. Interim Richardus tante industrie puer confirmat sibi sacramento uere fidei deuios milites, sanciens uinculo fidelitatis etiam totius urbis conciues. Insecuta namque die, Rodulfus  Torta plures commilitonum ad tante misit modestie puerum, ut permitteret se ad iudicandum et ad iustificandum uenire ante illum, recipiendo pignus offensionis debitum. Tunc puer precautus argute mentis animositate commotus: »Scitis, inquit, quia inauditum preiudicium mihi olim fecit?« Responderunt: »Scimus.«---»Nonne temeritate sue audacie adhuc facit? Prata rusticorum meorum falcibus tondit, equis depascit, calcibus conterit, uaccas et arietes, tauros et porcos occidit et comedit. Si non discesserit a nostris finibus exterminatus, incurret debitum periculum uelocius. Quod suasistis usque modo, illi et adhuc suadetis: sed nequaquam illi proderit.« Illi autem super talibus dictis admirantes, ceciderunt in faciem suam, dicentes:  »Domine, precamur ne irascatur, neue deseuiat in nos furor tuus; quia tui per omnia fideles sumus, nec illi unquam adherebimus.« Illi autem discedentes, que audierunt Rodulfo Torte renuntiauerunt. Ille uero diffidens sui, prata celeriter deseruit, et cum omni familia concite Parisius uenit. uidens autem filius eius, qui erat Parisiace urbis episcopus, repentinum aduentum eius, diriguit; imoque trahens a pectore suspiria, dixit: »Cur, pater, cum omni utriusque sexus familia huc accelerasti?« Ille uero detrimenti sui episcopo casum, atque calamitosum infortunii sui retulit periculum. Episcopus et pater eius misit et remisit legatos ad tante fortitudinis puerum, sed non profuit illis in prosperum. uidentes autem seniores Northmannie quod tam  prudenter exterminasset principem militie, timuerunt illum ualde.

Cum autem insignibus tantisque refulgeret indiciis presentis futureque bone operationis, Galliaque commorantium mentes tantique sagacis percelleret fama adolescentis; atque rutilans copiosis quaternarum uirtutum profusius incrementis, regnum Northmannie nulli subactus nisi Deo disponens ut rex, moderaret iudicio iusti regiminis; Hugo dux magnus cernens eum uigoratum et precellentem in omnibus factis, mandauit ad se uenire comitem Bernardum commorantem urbe Siluanectensi, ascito pariter Bernardo Rothomagensi. Quibus ait: »Plurimorum insidiatorum Richardi adolescentis comitis  legatos habui, qui retractant et conantur terram Northmmanice regionis inuadere congressione hostili. Richardus nec regi nec duci militat, nec ulli nisi Deo obsequi prestat. Tenet sicuti rex monarchiam Northmannice regionis, et non habet amicos sibi connexos inextricabili federe adiutorii et societatis. Arnulfi comitis perfidia pater illius occubuit, uidete ne perfido eiusdem calliditatis liuore decipiatur. Rex autem non immemor ante malorum, animositatem sui detrimenti et captionis adhuc ruminat, et querens interitum uestre perditionis, illius rei dolo plurimos sibi associat. Querite ergo salubre uobis consilium, ut securi insidiarum et deceptionum, ne timeatis fatalem mundane uarietatis euentum.« Hoc autem dux Hugo magnus propinabat proposito caute intentionis,  cupiens et desiderans filiam suam coniungere Richardo duci copula federis connubialis. Tunc uterque Bernardus: »Nescimus, domine, super hoc rimari consilium, sed tua pietate da prosperum huius inuectionis solatium. Hucusque tuo consilio prospero, recti itineris callem tenentes gradimur, abhinc obliqui itineris ambages penitus abdicantes; te duce aduocato, quin etiam consiliario, salua fide quam Richardo comiti fecimus, gradiemur.« Hugo uero secreti sui beneuolum cepit pandere propositum. »Requisistis adhuc Richardo duci Northmannorum uxorem uoluptuose humanitati et dignitati eius congruam et hahilem?« Responderunt: »Nequaquam.« Et ille: »Quorsum intentionem uestri consilii uertitis, uel cuiuslibet  filiam illi uindicando subiugabitis?« Bernardus uero Siluanectensis affectuosa talium propositionum inductione, animaduertens intentionem sui senioris, respondit proloquio argumentose mentis: »Domine, ignoramus cuius, nisi tuam.« Hugo uero Magnus intelligens animaduertisse utrumque affectum uoluntatis sue, aperta cordis sui intentione dicitur respondisse: »Non est quippe mos Francie ut quislibet princeps duxue constipatus abundantius tanto milite perseueret cunctis diebus taliter in dominio ditionis sue, ut non aut famulatu uoluntatis sue, aut coactus ui et potestate, incumbat accliuius imperatori, uel regi, duciue: et si forte perseuerauerit in temeritate audacie sue, ut non famularetur alicui uolenter precopiosa ubertate sufficientie  sue; solent ei rixe dissensionesque atque casus innumerabilis detrimenti sepissime accidere. Quapropter si placuisset Richardo duci tuo nepoti seipsum flectere ut militaret mihi, uestro saluberrimo consilio sponte filiam meam connubio illi iungerem et terre quam hereditario iure possidet, continuus defensor et auditor contra omnes adessem.« Tunc comes Siluanectensis Bernardus dixisse fertur: »Quoniam quidem Richardum adolescentem ducem, meum nepotem, captum pridem tenuit, omnesque Northmannos per fidem rex Ludouicus perdere uoluit; melius opto si filiam tuam dederis uxorem illi ut militet tibi, quam doloso regi.« Dedit itaque Hugo dux magnus Richardo  nobilissimo adolescenti filiam suam firmamento sacramenti; non tamen statuta lege fescennine cemptionis, uerum denominato iuratoque termino connexionis connubialis. Cum autem huius ueridice relationis fama regis Ludouici aures cordis percelleret, comitemque Arnulfum future ultionis interitum penitus formidantem perturbaret; quod Richardus Northmannorum dux filie Hugonis magni ducis maritali connubio, gratia posteritatis et successionis se copularet, seruitioque eius pro ea, proque uniuersi solatii adiutorio incumbens, militansque coniuncte amicitie competentia, federisque insolubilis nexu se illi colligaret: nimii tremoris timore perterriti, ne tantorum duorum ducum militum frequentia contererentur subacti uirmandensi  pago, decursa renuntiataque utrorumque legatione, occurrentes inuicem sibi, quid agerent super pestifero coniurate conspirationis duorum ducum consortio, ceperunt rimari. Dixit autem Ludouico regi comes Arnulfus, desiderans annichilare ac perdere primeue floris adolescentem Richardum ducem totis uiribus: »Hugonis magni ducis pater Robertus super patrem tuum Carolum, fauente Rollone auo Richardi ducis, sceptra huius regiminis iniuste suscepit, et pene totam Franciam sibi praue subiugauit. Cum autem tale seuere altercationis diuortium immensum succresceret, Franciaque pestifero duorum regum conflictu desolata exsecrabile casualis detrimenti iurgium flebilis perpessa esset, Carolus pater tuus Francini solatii spe omnino priuatus,  opisque auxiliatricis sui per omnia indigus, Henricum Transrhenanum regem expetiit uelocius, et ut contra Robertum regem super se exsecrabili Francorum temeritate constitutum feritaret, exercituque conglobato secum Franciam ueniens contra eum audacter debellaret, Lothariense regnum se illi daturum spopondit ultroneus. Ut autem illius temporis cursu se habuit res illius certaminis, non inexpertum est nostrorum ulli. Robertus digne prelio interiit, Carolusque rex pater tuus habenas regni iuste obtinuit. Hugo autem filius eius eiusdem presumptiue temeritatis ueneno infectus, sceptra istius regni conatur super te inuadere, teque atque me tuum fidelem, utrumque penitus perdere, conciliato sibi Northmannorum duce. Rimari igitur  condecet, rex prepotentissime, qualiter possis regnum Francie tueri et regere. Principes namque huius terre adherent obedienter Hugoni, et famulantur libenter ei.« Aduersus huiusmodi uerba respondit rex Arnulfo comiti talia: »Da mihi consilium, quo Hugonis contumacis arrogantie queam resistere, me meumque regnum tueri et protegere.« Arnulfus uero comes dolosus, cupiens Richardum ducem perdere et annichilare cum suis omnibus, ne quiret immeritam necem patris sui ulcisci uenturis diebus, cepit regem confortare uerbis fraudulentibus: »Consilium dabo tibi salubre et prosperum, quo quibis conterere et prosternere Hugonem et Richardum. Da Othoni, uxoris tue fratri, quod  pater tuus patri suo spopondit regi Transrhenano, Lothariense regnum, ut deuastans terram Hugonis tibi resistentis Parisius usque, et obsideat et capiat tibi Rothomagum. Sufficientia igitur illius terre profusius locupletatus, frequentiaque optimatum propensius constipatus, atque presidiis tantarum urbium mirabiliter adultus, quiueris contra ducem Hugonem preliari securus. Est namque tellus Northmannica omnium rerum sufficientia pre ceteris abundantius plena, aprorum ceruorumque, ursorum atque capreolorum uenatu affluenter repleta, omniumque uolucrum siluestrium et altilium multimodis pullis incrementata, pisciumque diuersarum specierum genere fecunda, quin etiam omnium bonorum largitrix, quibus indiget  illius incola. Talium ubertatum tellurem oportet te possidere, quia aui et proaui, ceterique antecessores eam propter ea tenuere. Memor sis malorum et iniurie que tibi Northmanni fraudulenter intulere; facile poteris eorum multitudinem ab illa terra delere, quia sunt formidolosi et aduene, solentque latrocinia in mari exercere. Maioris pretii ualentieque et affluentie exstat tellus Northmannica quam Lothariensis terra.« Rex igitur Ludouicus his et huiuscemodi persuasus, respondisse comiti Arnulfo fertur: »Tante nobilitatis comes tanteque astutie et prudentie princeps oportet ut expleat fideliter quod suo seniori suggerit consilians sagaciter. Igitur quoniam omnibus meis notior et credibilior ualentiorque es, precor ut quod disposuisti relatu honesti  consilii, gratia expeditionis Othoni regi subministres; ut strenuo interuentu tuo, ascita uniuersa bellicosa manu sua ditionis, ueniat; depopulans que sunt Hugonis ad menia Parisiase urbis, resipiscere eum pestifere subuersionis interitu cogat, multisque depredationibus et incendiis eum dilanians penitus conterat, pro regno Lothariensi Northmannicum nobis acquirat, incolasque illius rebelles forinsecus detrudat; Saxonicum robur experiatur Northmannica tellus, et si forte quiuerit contra colluctari, probet suis uiribus; Rothomagum nobis obsideat et capiat, Richardumque tante superbie adolescentem capiens floccipendat.«

Arnulfus uero comes preoptans penitus perdere diue memorie Richardum, ne uindicet patris sui  sanguinem innocuum, festinat citius ad Othonem regem Transrhenanum. ueniensque ante illius conspectum, uerbis humillimis dixit at eum: »Rex Francorum Ludouicus chare inextricabilisque amicitie tibi munus. Pestiferam insolentie et temeritatis Hugonis ducis et Richardi Northmannorum comitis non ualens ferre contentionem, mittit me tibi, ut aliquod illi gratia tue pietatis prestes solamen. Hugo filiam suam Richardo adolescenti maritali federe connubioque iungit. Ille uero suus miles effectus, gratia illius amoris ut domino per omnia obedit. Illius animatus milliari exercitu, ambit Francie regnum inuadere, eiusque habenas et sceptra, ut eius pater pridem, accelerat possidere. Retunde illorum, precamur, presumptiue uoluntatis arrogantiam  in uirtute sua, et destrue illorum peruerse elationis iactantiam potentia tua. Si nostre deprecationis expleueris uotum, sique obsidens Rothomagum, Northmannicum acquisiueris nobis regnum, dabimus tibi in perpetuum Lothariense regnum, quod patri tuo fuit repromissum propter prelium Suessonico campo mirabiliter peractum.«

Otho uero preoptate legationis sermone gauisus, ascitaque et coadunata orientalium profusius manu, conuentione de regno facta, uenit uelociter, deuastans omnia, Parisius occurrente illi Ludouico rege cum magno exercitu. Omnibus que erant Hugonis consumptis et deuastatis, dixit comes Arnulfus Othoni regi: »Hec urbs perenni Sequane limbo undique  secus precincta, uiget inexpugnabilis ab omni gente superuentura. Precamur itaque, uerte tantarum legionum exercitum ad Rothomagensis urbis pagum, quia antequam Northmannici ruris fines attinges, deportabuntur tibi illius ciuitatis claues.«



APOSTROPHA AD ARNULFUM.


Posse sistere cur Dei,
Omnium quoque prescii,
uelle, cuius opus manet,
Et calor petit omnia,
Regibus cupis asperis,
Contumacibus, improbis,
Arrogantibus et malis?
Quamuis emeritum ducem
Heu! patrem tetigit, tuus,
 Istius pueri sacri
Mucro, sanctior ut foret
Testis almifluus Dei:
uota non tua friuola
uelle prospicient tuum;
Ecce sed comes almior,
Marchio locupletior,
Duxque sanctior omnibus,
Nobilis, celebris, pius,
Iustus, almificus, probus,
Sanctus, innocuus, bonus,
Omne iam statuet bonum,
Omne conteret et malum.

Multimodarum namque petitionum persuasionibus rex Otho compulsus, mouit tante multitudinis exercitum,  protectusque est cum rege Ludouico super Epte riuulum, qui termino diremptionis limitat Francie Northmannieque regnum. Tunc uocat Otho Arnulfum, incentorem totius mali, et requirit claues Rothomagensis urbis, ut sibi promiserat deportari. Arnulfus uero intentione argute mentis cepit regem Othonem affari: »Domine rex, nemo Rothomagensium audet te aggredi, quia abhinc Rothomagum usque exstat tellus siluestris, commoranturque latrocinia exercentes in eius siluis et lucis. Est alius decursus aquarum in proximo, que uocatur Andella, pratis omnibusque rerum affluentiis propensius referta. Ibi cras, petimus, figes tentoria, uenientque illuc optimates Rothomagensium, ferentes tibi claues urbis et pretiosi honoris munera.«  Rex uero Otho deprecatiuis coactus uerbis, abhinc secedens in Andelle fluuioli resedit pratis.

Diluculo uero subdole calliditatis comes stetit ante Othonem regem, episcoporum cetu ducumque et procerum frequentia constipatum et refulgentem. Cupiens autem Richardi prefulgide adolescentie multare pubem, regesque conducere ad Rothomagensem urbem, dixit ad Othonem: »Rubore future subsannationis Rothomagensesque confusi, uerecundantur claues mittere tibi, nisi oppressi fuerint immanitate hostili. Duorum igitur regum tantorumque ducum et procerum exercitu uallati, non different ciuitatem reddere tibi. Quapropter precatur te obnixe meus senior rex Lodouicus, ut proficiscaris ad  urbem Rothomagensem matutinus. Mitte ante conspectum tue maiestatis robustissimam legionem, que inuadens hostiliter preoccupet ciuitatem; ut si quos forinsecus stantes certaminis gratia inuenerit, ad ciuitatem ferociter retrudat, hincque tentoria tua illorum securus ad portam Beluacensem figat. Cum autem appropiaueris, tuus meique senioris exercitus eos sollicitos reddat, sicque in primo certaminis apparatu eoque prelii conflictu contemplari quiuerimus cuius ualentie et fortitudinis hec urbs exstat.«

Tum quidam nepos regis Othonis dixit uerbo elationis: »Domine rex, si licet tibi, antecedens ibo, castraque tua metabor. Si forte ingruerint contra me bella, ego conteram gladio eorum millia. Experiar  cuius habitudinis cuiusue ualentie uel fortitudinis sunt in prelio, cuiusue cautele prouisionisque et prudentia in bello. Contra Dacos et Alanos Gothosque et Hungros sepe dimicaui, uerum contra Northmannos numquam certamen inii. Aciebus preparatis lacescens eos, expugnabo ciuitatem et dissipabo dispergens aduene gentis plebem.« Hoc autem referebat iactantia iuuenali, ignorans uarium casualemque euentum prelii. Extemplo rex Otho humillimis regalium petitionum monitis coactus, citato exercitu progreditur mittens ante se peruerse elationis nepotem adornatis legionibus.



APOSTROPHA.


Otho rex magnus recolendus atque,
Cur Richardum percelebrem sacrumque,
 Nobilem, iustumque, probum, modestum,
Marchionem patriciumque sanctum
Et ducem nunc, magnanimumque fortem,
Ambis infesto laniare cetu
Et maligno contaminare nisu,
Et honorem tollere principatus,
Quin potenti sistere cogitatu
Nutui Regis superique summi?
Posse nullus nam Supero resistet,
uelle nec iam sidereum reflectet.
Hic comes, dux, patriciusque summus,
Marchio sanctus, celebris, modestus
Legibus plebem moderabit almis
Torquet astutus laceros reosque,
Atque iustis premia digna dedet.
 Moribus sanctis meritisque fulgens,
Sic poli splendentia scandet astra.
Tu potens rex atque uigens ualensque,
Contereris numine sempiterno,
Incubabis ridiculeque sanne;
Sicque Northmannis reprobatus ibis
Ad tue sedis uerecundus aulam.

Cum autem nepos regis Othonis appropinquaret portam ciuitatis, que nuncupatur Beluacensis, corusco equitatu feruentis elationis hostilique bellicosi certaminis congressione feritaret in Northmannos aciebus adornatis, ipsi uero Northmanni talium colluctationum gnari, simulantes fugam, quasi hostibus conuicti repetebant celerius presidium urbis. Saxones  uero ficte fuge simulate hilares, taliumque casuum euentu eos adamantes, persequebantur eos hostiliter. Tandem uero nepos regis congressus super pontem porte Beluacensis, putabat expugnare menia urbis. Northmanni uero hinc inde armati congredientes, et super eos ut leones super pecudes exsilientes, ceperunt eos lacerare prosternentes, et occidere telis mucronibusque coruscis, atque discerpere securibus, ut bidentes lupi. Multis uero Saxonibus interfectis, pluribusque attritis et uulneratis, defungitur super pontem mucronibus et lanceis nepos regis. Tandem Northmanni uictoria potiti, capiunt multos principum in conflictu mortiferi certaminis. Reliqui uero Saxones nepotem regis mortuum super pontem iacere cernentes, eumque cum  magno impetu duroque conflictu rapientes, ducentibus Northmannis plurimos illorum captos ad menia urbis, deportabant ad ceteras phalanges. Iurgio duri prolixique prelii taliter seiuncto, stabant hinc Saxones et Franci et altrinsecus Northmanni, nec ambiebat gens Transrhenana amplius se commiscere ipsis.

Interea mortifere relationis fama regem Othonem, crudelem nepotis mortem denuntians, perculit; totumque exercitum rumor tanti detrimenti conturbauit. Illico communis ratione consilii hostiliter inuaserunt ciuitatem, cupientes tante reuerentie iuuenis uindicare sanguinem. Saxones uero et Franci nichil circa urbem proficientes, sed pro plurimis suorum exercituum occisis nimium eiulantes,  reuertebantur ad castra, defunctorum cadauera deportantes. Nepotis uero morte hisque inopportunitatibus rex Otho mestus, uidensque uenire pagenses illius terre ad urbem altrinsecus, dixit suis principibus: »Potestne hec urbs uallari nostro exercitu, ut qui transuehuntur nauigio, non transgrediantur?« Responderunt: »Nequaquam, quia Sequana simplex et singularis procellis suis qualit muros ciuitatis, quin etiam incrementata et repugnata fluctibus maris, determinato cursu lune crescentis et deficientis, incremento septenarii numeri, estuante fluctu, preoccupat portas et menia urbs.« Tunc rex Otho misit ad Richardum, ut liceret ei oratu petere sanctum Audenum. Data uero orandi licentia, rex  cum episcopis et ducibus, depositis armis, uenit ad monasterium, quod est in suburbio ciuitatis, in honore cultuque sancti Petri sanctique Audeni dedicatum. Multa uero donaria ibi largitus est ipse et sui, residensque in eo, accersitis optimatibus dixit: »Quid nobis agendum sit, animo decernite, et quid huius negotii sibi uidetur rectum, intimet quisque. Precatu regis Ludouici, comitisque Arnulfi subdolo sophismate decepti, huc uenimus, quo non honorem recuperantes, sed damnum uerecundiamque atque confusionem nostri honoris turpiter patimur. Nihil aduersus Northmannos ullo hostili conamine preualere quiuerimus, quia per Sequane alueum cuncta prospera illis subministrantur. Intolerabili itaque crucior tristitia atque animositate pungor prenimia;  incertum namque est mihi prescire quid agendum sit in tam pestifera tristium euentuum casuumque contritione. uos, qui natu sensuque maiores estis, quorumque consilio que exsequenda sunt delibero, cuncti sagaci interne meditationis cogitatu rimamini, quid oporteat laudabiliter exsequi. Maleficum, si uobis placet, sophistam capiam Arnulfum, uinctumque catenis Richardo comiti mittam eum; ut uindicet de eo patrem suum, quia fraudulenter cegit nos huc properare et regem Ludouicum, cupiens occidere ducem Richardum, ut olim patrem suum.« Tunc presules et optimates responderunt regi Othoni, dicentes: »Exsecrabile cunctis atque uituperabile omnibus erit si capietur, sique Richardo ad puniendum mittetur. uerecundia dedecusque  obscene confusionis et damni, que condigne mercedis retributione pateris, non delebitur; quia tuus exercitus Richardum et suos indigna obsidione opprimens, hic iniuste moratur. Sed de nostre regressionis profectione salubri consilio stude, et ne deterius turpiusque tibi contingat, cum omni intentione animaduerte. Nepotem tuosque comites satellitesque et quamplurimos milites huius obsidionis iurgio iuste perdidisti, quia ciuitatem hanc iniuste inuadens obsedisti. Inconsultus etenim suggestione uafri Arnulfi huc accelerasti; precaue ne inconsultus regrediaris. A mari ad Sequanam usque conglobantur omnes incole, postque biennium gestiunt te aciebus preparatis inuadere. Non est nostre ualitudinis nostrique consilii et opis, diuturno temporis  interuallo hic morari. Regem Ludouicum penitet nimium huc uenisse, quia in huius obsidionis dilatatione nouit se nichil proficere. Arnulfus uero plurimis sophismatum ambagibus intricatus, promulgato sui mendacii ingenio, hic et hic latitando, non ambit sermocinari tecum amplius. Et ideo interne meditationis cogitatu retractans perpende quid nobis Transrhenanis agendum sit in ista obsidione. Urbs non capietur, obsides non dabuntur, uerum incluctabile nobis damnum accrescet uelocius. Utinam tue iussionis precepto esset quisque nostrum, quo terram petiit exordio natiuitatis sue! Sed quia nobis adhuc minime sufficiunt uota, precamur, torque prospere regressionis uestigia, terram nostre natiuitatis repetitura.« Huius igitur  sermonis collocutionibus rex Otho submonitus, formidansque pestiferos futuri periculi casus, quasi infra statum sue mentis receptus, diutius meditans, infit principibus: »Ne peiora prioribus infortunia fortuitu patiamur, neue nostri inimici nostri detrimenti successibus exsultent amplius, iter nostre regressionis, si uobis libet, cras repetamus.« Hoc namque consilium Transrhenani collaudantes per omnia, oratione fusa in sancti Petri sanctique Audeni basilica, repetunt hilares tentoria. Arnulfus uero comes, relatu quorumdam, ut preuideret ne caperetur, edoctus, obscure noctis conticinio expergefacto suo exercitu, castris tentoriisque complicatis secretius atque ex omni suppellectili oneratis  equis et plaustris, noctu silenter cauteque atque clanculum profectus, repetebat rura Flandrensia uelocissimus.



APOSTROPHA.


Otho, surge uelocius, et fuge nunc citus,
   Natalem pete glebam!
uindex nam superus tua territat agmina.
   Surgens nunc cito cede!
Ductor subdolus euanuit tuus; en fuga
   Te nunc erue prepes!
Contra uelle Dei quid adhuc recubas? Fuge
   Nunc i, nunc fuge, nunc, nunc.
Cum Northmannica prepedient tibi et agmina,
   Heu, heu! turpius ibis.
Gressum nunc pete, nunc fuge, nunc iter arripe
    Fidos cedere coge!
Rex nunc, ne pereas, fuge, cede, liquesceque,
   Septus labere cetu!
Richardus iuuenis probus et pius et bonus
   Agmen iam citat ingens,
Summus marchio, dux quoque, patricius, comes,
   Et te cedere gestit.
Huius rector humi, locuples, bonus et sagax,
   Aut non, aut uelis, exstat.
Legum et distribuet populo moderaminum
   Iudex iustus habenas.
Damni postque lugubria debita flebilis
   Digne scandet Olympum.



APOSTROPHA AD LUTHDOuICUM REGEM.


Quem regale decus, sceptrum passimque coruscum
    Iactitat eximium,
Stemmate regali quem exporgit sexu ab utroque
   Regia progenies,
Quem decet attolli summo conamine, que sunt
   Regia si peragis,
Et cuius proaui bis ter tria regna feruntur
   Conciliare sibi,
Cur uicibus tantis Richardum sternere gestis,
   Percelebrem iuuenem?
Perfidie deditus casso conabere cuncta
   Namque supra satis hec.
Nunc fugias potius, magis hec sententia prestat,
   Prepete equo et uolucri.
Contra Northmannos olim bellare cupisti,
    Quid memor attigit es.
Nam captus belli certamine, succubuisti
   Casibus innumeris.
Nunc fuge, cede, recede, itiner cape prepeti gressu,
   uiuere si cupias!
Iurgia nec repetas contra, quem dextera sanxit
   Iudicis etherei,
Quem censura Dei predestinat omnipotentis
   Moribus et meritis,
Ecclesias altis extollens culminibus, quo
   Aedificet, statuat,
Protegat et populum, celestis pneumatis auctus
   Nectare septifido,
Muniat, exaltet, defendens adiuuet, atque
   Hostibus eripiat,
 Ordinis atque gradusque monastica suppleat, ornet,
   Stringat et amplificet,
Legeque normali compellens uiuere cogat
   Seruitio Altithroni,
Sicque corollarii superi commercia lucrans,
   uiuet in arce poli.



APOSTROPHA AD RICHARDUM.


Richarde, bonus, recolendus,
Digne uenerandus, amandus,
Et marchio, dux, comes almus---
Nam pretimidos faciendo,
Super hos timor irruit ecce
Regis domini omnipotentis---
Ne sollicitus timeas nunc,
 Iaculoque Dei celeres iam
Perculsi animo fugiendo,
Plures manibus capientur,
Gladio plures morientur.
Sic uix patriam repedabunt.
Tu legibus et populorum
Iudex animos redomabis.
Ast ecclesias statuendo,
Famulatu sollicitare
Practico theoricoque,
Triforme hoc ordinis agmen,
Deitate sacre Trinitatis
Coges, urgebis et anges.



APOSTROPHA.


Insidiis remisque hiantibus
 Cunctis malisque traditus,
Exosus nimium, ut putridum pecus,
Clades perosa, odibilis,
Pestifer et nocuus, quin perfidus,
Iniurius, cunctis lues,
Et dicto et facto, meditamine,
Obnoxius cunctis, reus,
Amplius haud renoues iam iurgia
Nullos citabis litibus,
Desine Richardum iuuenem, probum
Predestinatum iam Deo.
Marchio, patricius, dux et comes,
Electus, almus, prepotens,
Egregius, iustus, pius et probus,
Sanctus modestusque, innocens,
 Religionis apexque sacre cluens,
Et forma norme precluis,
summa boni huius lucidi
Plebem fouet Northmannicam.

Igitur plebeio huius nocturnalis murmuris tumultu sonipedumque strepitu reges exterriti, nimieque formidinis tremore perculsi, in caligine obscure noctis putabant gratia certaminis Richardum adesse cum suis. Repente conclamata est omnium salus uiteque fiducia spesque uiuendi recessit ab omnibus. Ignorabant enim quid agerent, fluctuantes quo se fuga uerterent. Mens siquidem illorum trepidis rebus nutabat, corque pretrepidum indiguumque ueritatis huc illucque uacillabat. Alius enses amplexatus  ut amens fugitabat, alius scuta reuellens insano spiritu quasi per latebras errabat. Alii uero tentoria castraque terra tenus prosternebant, alii autem equos phaleris exornabant. Hic hac illacque quo nesciebat cursitabat, hic stupefactus et tremulus unoque obtutu defixus herebat. Hic inter fluctiuagam tremulamque plebem queritabat suum seniorem, hic inter commistum gregem inermis palpabat clamitans suum militem. Hic pede celeri gressu fugam petebat, hi equis calcaribus citatis inermes fugitabant. Hi trilices loricas galeasque auro comptas furtim abscondebant, hi ornamenta regalia ceteraque sibi uindicabant. Pauidorum exercituum murmur multus  alte resonabat, uoque inarticulate tumultus clamorque ululatuum  confuse tinnibat. Quapropter tumultuario plebeioque huius confuse altiuoleque uociferationis tinnitu Rothomagenses excitati, formidantes ne preoccuparentur repente future crepusculo die [sic, f. diei], munierunt urbem custodibus armatis, ipsique peruigiles prestolabantur tristes euentus preoptati prelii. Cum autem aurora tenebrose noctis caliginem puniceo amictu emicans desiccaret, rebusque color notionisque imaginatio rediret, ceperunt Transrhenani magalia succendere iterque desiderate regressionis repetere, uiarumque ignari hac illacque pauidi fluctuare. Richardus uero dux magnanimus, florida congrue pubertatis lanugine decorus, huius rei euentu hilaris et letus uoluit illos aggredi cum suis omnibus preparatis aciebus. Rothomagenses  uero precupide congressionis propositum a duce tanto amouere conantes, dixerunt blande unanimes: »Domine dux prepotentissime, tenera uiges adhuc etate, esque spes nostre salutis et fiducie. Formidamus, si iueris, ne preoccuperis morte. Hac simultate decipi, ut remur, nos autumant; nobisque sic urbe prosilientibus, capere eam preiudicant. Non est nostri consilii te nobiscum ad huius certaminis prelium congredi. uerum qualicumque modo huius rei sors se habeat, uiriliter cum pluribus urbem custodi. Nos uero eos caute prosequemur et armis eos lacessere conabimur.« Huius blanditii syrmate uix euictus Richardus, iuuenis precluis nobilitatis, urbe cum pluribus remansit, ceterique  satellitum et tironum agmina regalia prosequentes, prosternebant plurimos occidentes. Tandem quedam phalanx Rothomagensium commisit ad siluam, que dicitur Maliforaminis, cum eis prelium, atque opitulante Deo deuictis hostibus obtinuit triumphum. Altera uero concio similiter Rothomagensium, prestolans ad exitus siluarum duorum regum exercitum, prosternit et occidit plurimos hostium, fugatque ceteros usque ad Ambianensem pagum. Rotomagenses autem potiti de inimicis uictoriam, urbis remeantes ad presidia, que acciderunt retulerunt Richardo omnia. Tunc Richardus recolende memorie marchio, duxque et patricius precellentissimus, grates premaximas regi seculorum cum omni clero et populo reddidit mansuetissimus, multaque beneficia et donaria  sacrosancte ecclesie distribuit letissimus. His ita diuino nutu expletis, cepit precipuus in omni terra Northmannorum, Britonumque, Francorum et Burgundionum haberi. Nitebat enim pro generum nobilitate, florebat bonitatum agalmate, Moribus erat illustris, sublimiorque merito astris. Effigie rutilabat, nullique pietate secundus erat. Statum reipublice Archos mellifluus adornabat, omnisque probitatis fama super ethera notus erat. Monstrabat solers iugibus factis, studiis, exemplis et documentis, omnia commoda imitande bonitatis. uultu clarus erat, omnique actu clarior cunctis exstiterat, dulcis emicabat eloquio, habitu et incessu omnibus suauior. Nitidus ore mellifluo, serenus semper corde iucundissimo. Feruebat namque fide,  spe et caritate, duplicique Dei et proximi dilectione. Prudenti simplicitate renidebat, simplicique prudentia coruscabat, iurgia litesque et rixas strenue sedabat, populumque, ut pater filios, amicabiliter regebat. Exuberabat bonitatum commodis, informabat plurimos probitatum exemplis. In domo quippe eius ueritas et gloria, in operibus illius equitas splendebat et iustitia: optimatum namque Francorum et Burgundionum gesta dirigebantur eius prouidentia, reique publice tractabantur utilia illius prudentia. Eius namque sanctitatis, dignitatis et affluentie, longe lateque diffundebatur experta opinio. Flandrenses et Orientales obtemperabant eius imperio. uerum quoniam minime ualet lucerna celitus candelabro imposita latitare sub modii umbra, cepit  premaximus inter suos haberi, quem indiciis mirabilibus Christus Dominus disposuit manifestari. Magnificabilis clerus et populus, qui tanti ducis parebant iussionibus. Omnipotentis namque Dei auxiliante clementia, et sui ducis Richardi procurante solertia, illis in diebus pulchra Christi ecclesia, et nimium decora. Moribus quippe sacris eius monitu componebatur, ac insignibus uirtutum illustrabatur, non habens per crimen maculam nec per duplicitatem rugam. Radiabat namque in sublimitate prelatorum solari uenustate, atque in humilitate subiectorum lunari claritudine. Ipse uero uite innocentis statum benignissima mente retinebat, gubernaculumque ecclesiastice dispensationis, corde serenissimo, licet  laicali ordine adornabat: facto, dicto et cogitatu prospero omnibus excellebat meritorum lumine, moribusque coruscabat. Enimuero Spiritus sancti gratia locupletius ditabatur, septifidique carismatis sapientia propensius repletabatur. Quotidie meritorum, omniumque bonorum affluentia dignius augebatur, diligenti subtilique indagatione perscrutabatur omnia que laicali intellectu discere poterat. Erat namque ditatus honoribus sanctimonie, illustratus commerciis magnificentie, Spiritus sancti gratia preeunte. Celestibus inhiabat, uitia paruipendebat, incolasque Northmannice telluris lege augebat. Erat autem iuuenis mansuetus, omni probitate repletus, morum bonitate grandeuus, et a Christo in humilitatis gradibus fundatus. Monstrabat  uerbo et opere qua mentis intentione introductus erat ad salutem regiminis totius patrie. Erat namque melliflua dulcedo fortium, fortitudo debilium, defensor orphanorum, solator miserorum, baculus orborum, reparator ecclesiarum, lux sincera cecorum, apex clericorum, salus agentium, culmen generum, decus presulum, salus uiduarum, cacumen sacerdotum, amator federum, cultor uirtutum, maxima spes omnium: pietas mestorum, memorabile pignus amicitiarum, palma desperantium, tutela presbyterorum, sedes legum, rector populorum, pastor pauperum, forma proborum, arma militum, iudicium accusantium et accusatorum, libra questionum, mitigator rixarum, pater exsulum, receptor profugorum, distributor bonorum, dulcis amor  uernularum, exemplum cunctorum; pena furum, detrimentum latronum, emendator confessorum, opus pietatum, murus regionum, lumen cunctorum, specimen sanctitatum, dulce caput consulum, auxiliator regum, protector omnium populorum.



APOSTROPHA AD RICHARDUM.


Censor ab occasu quem laus exporgit Eoo,
Fama recensite laudis, septemque trioni,
Patrici Richarde, comes, dux, marchio, princeps.
Relligione calens, probitatum agalmate florens,
Alloquio mitis, bonitatum merce celebris,
Callem iudicii seruans moderamine legis.
Grandia causidicum superant tua facta pusillum,
Compressum nimium rerum aggere multimodarum.
Nec ualet exsequier quod gestit scribere semper,
 Actus impetus eximii nam uicit inertem,
Quamlibet immeritus poterit quod scribere certet.
Heu! atheta Dei uigeas in culmine diui.
Gaudia cum sanctis habeas per pascua pacis.

Cum autem Richardus marchio celebris uidelicet columba Christi, sine felle amaritudinis, eniteret omnium bonorum titulis, quietumque et solidum ab inimicis teneret regnum Northmannice Britanniceque regionis, nullaque gens auderet feritare cum Richardidis. Hugo, dux magnus et mirabilis, coactus imbecillitate sui corporis, coadunatis pariter militibus suis, antequam defungeretur, in extremis positus, dixit: »Richardo Northmannorum duci prepotentissimo filiam meam, licet tenere etatis sit, futuris nuptiis connubio, sacramento uestro consilio  tradidi; quam, cum congrua habilisque uiro fuerit, largiri illi nullatenus differatis. Ipse uero uxoris mee filiique mei, dum in id etatis erit, aduocatus sit, uosque consiliis eius saluberrimis et mandatis ultronei inhereatis.« Defuncto uero Hugone Francorum duce, omnes unanimes ad Richardum, tante potestatis marchionem, conuenere, seque commiserunt sub patrocinio consilii eius et tutele. Incumbebant autem omnes uoluntarie eius seruitio, et famulabantur libenter ut Domino ipsi. Ipse autem muneribus premaximis mirabilibusque donis eos ditabat, beneficiisque largissimis eos augmentabat. Ipsi autem toto mentis affectu diligebant eum, summoque reuerentie cultu recolebant eum. Parebant  humiliter eius iussionibus et dictis, et obtemperabant obedientes eius preceptis. Ipse regebat eos blande, ut paterfamilias seruos, et alebat eos dulciter fomite benignissimo, ut pater filios. Eius consilio tractabantur commoda secretioris ordinis sub palestra theorice uite desudantis, eiusque cultu adornabantur utilia ordinis ampliorem uitam ducentis, scilicet sub practice uite agone colluctantis rempublicam strenue, blandeque et leniter prelatos regere cogebat, et ne alicui ullum preiudicium facerent, minabatur et postulabat. Richardo uero duce sagaci iustoque legum moderamine terram pene totius Gallie salubriter regente, exsultabant celorum ciues, immensas preconiorum laudes indiuidue Trinitati referentes. Gaudebat omnis terra, iubilans Domino in letitia.  Plaudebant omnes in excelsis et referebant grates Omnipotenti, qui illis patricium et ducem tantorum bonorum incrementis largitus est cluentem. Northmanni uero tanto censore tantoque aduocato gratantes, illoque presente non tantum frui uolentes, uerum etiam de posteritate cogitantes, ut gloria prolis uiro non deesset, utque uiri germine non destituantur per progenierum successiones, uenerunt ad eum dicentes: »Res cuiusque negotii, que sacramento uere fidei determinantur ab orthodoxis, opere pretium est quo expleantur indeterminato spatio prefiniti temporis. Quocirca filiam Hugonis, magni Francorum ducis, quam illo superstite sacramento connectendam tibi connubio sanxisti, antequam prefiniatur terminus statuti temporis, si congrua  habilisque et nubilis fuerit, lege maritali predignum est tibi copulari. Illa uero, ut audiuimus, uirgo elegantissime speciei et forme, apta genialis connubii commistioni, congruentique delectabilis concubitus amplexioni, masculini seminis uiribus minime differt succumbere.« Richardus uero uirilis ubertatis potestate, dicitur suis respondisse: Quod sancitum est fide peractum iri, consequens est exsecutum iri. Illico preparantur nuptialis sumptus commoda, adornanturque mirifice compositionis sponsalia. Northmannie igitur, Britoniceque regionis optimatum manu ascita, preparatisque omnibus fesceninno cultui que erant necessaria, cum incompuputabili principum congressione eam decenter et honorifice deduxit ad Rothomagensis urbis palatia.



APOSTROPHA.


Prolis optate prosperitatis,
O semper cupidi, indignique,
Northmanni proceres, belligerique,
uiuacis mentis igne calentes:
Non hac que uehitur, uirgine proles
Nascetur, populumque reget heres.
uerum diuino numine nutus
Celestis uirgo prodet olim
Stirpe Dacigena, nobilis, alma,
Pulchra, percelebris, et reuerenda,
Digna, preelecta, et recolenda,
Cauta consilio, prouida, prudens:
Quam dux Richardus, marchio iustus,
 Pluribus sibimet eliget unam,
Iungens connubio, federe, pacto,
Quaque uergente tempore dignus
Nascetur heres germinis almi.

Cum autem tante nobilitatis coniugis decenti gratularetur consortio, Britoniceque atque Northmannice patrie populos serenaret iure salutifero, atque per totam pene Franciam Burgundiamque salubri consilio repentinas insurgentium malorum commotiones compesceret digne potestatis dominio; quidam satrapa nomine Tetboldus, diues opum, militumque sufficientissimus, nouercalibus furiis, zeloque et odio succensus, cepit insidiari ei multis subsannationibus, rixarique contra cum, et oppugnare incassum terram eius. Decernens autem se  nichil contra cum proficere, profectus est ad Gerbergam reginam, filiumque eius Francorum regem Lotharium commorantes Lauduno monte. Qui multis prosecutionibus cepit eos urgere, ut decipiendo deponerent eum tanto honore. uenenoque liuoris infectus, dicebat regi et matri eius: »Mirum mihi et omnibus cur tante arrogantie comes Richardus Nortmannicum Britonumque tenens regnum quietus, super Francos presumptuosa temeritate elatus, principatur contumax pre omnibus. Nec Deo, nec ulli militat, famulatur et seruit; uerum in sue presumptionis iactantia, inreuerenti animo cordeque infrunito confidit. Nostrorum quemque paruipendit, Francorumque ut rex ditione superba dominatur et regit. Huius consilio tractantur cuncta que  Francigenis sunt incommoda. Non est tui nec nostri honoris ut talis comes dominetur nostri. Dedecus quippe est tui imperii quia Burgundionibus imperat, Aquitanos arguit et increpat, Britones et Northmannos regit et gubernat, Flandrenses minatur et deuastat, Dacos et Lotharienses, quinetiam Saxones sibi connectit et conciliat. Angli quoque ei obedienter subduntur, Scoti et Hibernes eius patrocinio reguntur. Omnium quippe regnorum omnes gentes ei famulantur et obediunt, nec est nisi tu qui queat resistere superbienti temeritati eius militumque suorum. Magis ac magis, supraque satis ingruenter confortatur et preualescit, nec multiflua militum congerie confidens resipiscit. uide ne regnum  tibi hereditarium conetur super te inuadere, teque ab illo exterminare et extrudere. Si quod iniuste tenet teneres, omnia regna tibi uindicare quires.« Harum quippe fallacium ambagum alloquio audito, subintulit Tetboldo regina tristis et commota: »Tu nostri secreti conscius, secretiorisque consilii fidus secretarius et consiliarius; da nobis consilium super his rebus. Nullius iuuaminis uirtute suffulti, nisi Dei, precamur ut motus pietate in hoc negotio, clementer succurras nobis. Auersamur undique secus, et comprimimur, et nusquam tuta fides reperitur.« Tetboldus uero comes cupiens perdere dolo penitus Richardum tante probitatis patricium, subintulit regine hoc consilium.



APOSTROPHA.


»Heu. quid adhuc furis ardescens, o Arnulphe, odio perfidiaque,
Inuidie nimium afflictus tedis et laniatus?
Desine moliri contra superum uelleque posse
Peruacuus nimium labor est, quem nunc corde retractas
Non capitur, quem dextra Dei sancit, protegit atque.
Nam iustus, probus, innocuus, sanctus, percelebrisque
Marchio, patriciusque, comes, dux Richardus et almus,
Aggere quadrifide mactus uirtutis rutilanti,
Plebem commissam sibimet pater ut corriget augens
 Proteget, auxiliabitur, et saluabit, refouebit.«

»Si uniuerse Francie et Burgundie militari manu ascita, profectus fuerit rex Lotharius tuus filius ad eius urbes munitissimas, ille si maluerit resistens dimicabit contra eum. Si non, componet se in firmissimis munitionibus tutissimarum ciuitatum. Denique conglobato christicolarum paganorumque exercitu, depopulans cuncta aggredietur urbes suas, et si forte ceperit eas, Francorum Burgundionumque tenebit securus regna. Prudentius congruentiusque est cum dolo aliquatenus eum capere, quam monarchiam eius deuastare, urbesque obsidere; quia nichil proficiemus in hac expeditione. Animaduertet enim propositum uoluntatis nostre sicque cautius tuebitur se. uerum, mitte legatum ad Brunonem  Coloniensem archiepiscopum fratrem tuum, Lothariensem scilicet ducem precipuum, ut ueniat ad te propter huius erroris negotium, decipiatque alicuius calliditatis sophismate Richardum tante elationis uirum.« Illico regina mittit ad Brunonem, et omnem huius deceptionis mandauit seriem. Bruno uero petiit Franciam illico, ueniensque uirmandensem pagum, misit quemdam episcopum qui diceret Richardo in dolo: »Bruno Coloniensis archipresul, licet indignus, tibi fidelium orationum munus. Quoniam quidem noster senior bene norit quod euangelicus sermo referendo dicit, Beati pacifici, quoniam filii Dei uocabuntur. Idcirco obnixe precatur ut uenias contra eum Ambianensi pago uelocius. Audiuit enim errores insurgentium in te  rixarum, uultque ardenti animo ob amorem tuum sedare tumores earum. Te et regem nepotem suum inextricabili conciliabit federe, te et Tetboldum, ceterosque maliuolos pacificabit dempta pestifera uoluntate. Omnia regna nepotis ditionis recte ambit lege cercere et serenare, omneque iurgium discerpere et conculcare Desiderat enim omnes connectere fidelitati sui nepotis, sicque sedatis rixarum turbinibus, pactaque ab omnibus pace, ad sua regredi.« Tunc Richardus marchio benignissimus his dolosis affatibus deceptus, cepit ire contra Brunonem cum suis fidelibus. Cumque adesset pago Beluacensi, Brunoque Ambianensi, die qua denominatum erat eos simul colloqui, uenerunt ad eum  duo Tetboldide dicentes diuino nutu inspirati: »Tibi, dux, secretius fari uolumus.« Richardo secedente, intulerunt illi: »Maiusne fore dux Northmannorum, quam extra regionem tuam pastor ouium et caprarum?« Richardo uero comite in uno obtutu defixo, et mirabiliter herente, nulliusque responsionis uerbum illis dante, illi admodum stupuere. Illata uero propositio quid significaret scrutatus, infraque semetipsum quasi receptus, dixit illis duobus: »Unde, uel cuius fideles estis?« Responderunt: »Quid tibi cuius? Nonne tui?« Richardus animaduertens eos suos fideles esse, eosque propalari cuius essent nolle, grates agens, et uale dicens, honorauit secretius illos precipue. Uni uero ensem ex auro quatuor librarum in capulo fulgidum,  alteri uero dedit armillam totidem libris purissimi auri fabricatam. Illis namque recedentibus, que retulerunt intimauit suis optimatibus. Tunc illi retractata et interpretata propositione tante inuectionis et comparationis, cegerunt illum redire menia Rothomagensis urbis, legatumque mittere ad Brunonem, qui se non uenturum ad placitum nuntiaret illi. Legato uero Brunoni archiepiscopo nuntiante Richardum ad placitum non uenturum esse, stupuit, autumatque tante deceptionis consilium illum animaduertisse; dixitque legato: »uade citius, dicque Richardo magno duci ut saltim ueniat super Epte fluuiolum, si requiem pacisque incrementum cupit habere suorum inimicorum, et ego pro eius amore proficiscar illuc solaturus eum.«  Tunc legatus: »Non propter me, nec propter quemquam tuorum ad presens uenerit contra te ad placitum.« Huius igitur responsionis obstaculo, tanteque traditionis dolo penitus detecto, reuertitur ad sua uerecundus Bruno.



APOSTROPHA.


Moliuntur ecce plures,
O Richarde benigne,
Duxque patriciusque magnus,
Cunctis et comes almus.
Subiugare te potenter
uafra calliditate,
Et retractat quisque dolo,
Quo te perdat inique.
 Propter hoc stude ualenter
Certa, speque, fideque
Enitere ui micante,
Meritis mercedeque iusta,
Quo queas uigere semper
Solerti probitate,
Callis et iusti tenere
Libram, rectum itinerque.
Frueris sorte tali,
Quo nunquam capieris:
Sed uigebis seculorum
Iam per secula cuncta.

Tunc per totam quippe Franciam, Burgundiamque et cetera regna, rumor tante traditionis, tantique doli propalatur et ab uniuersis Bruno et Tetboldus,  ceterique factores talis consilii et calliditatis uituperantur. Richardus uero dux sanctissimus, tante deceptionis et calliditatis insidiis erutus, referebat quotidie grates Regi regum deuotius, qui eruit eum de periculo mortis et captiuitatis propitius. Erat itaque Christo Domino semper in omnibus operibus subiectus, deuotione et mansuetudine omnibus uiribus armatus. Moribus et meritis precipuus, sacrosancte Ecclesie Northmannice aduocatione dignus, fide plenissimus, spe robustissimus, caritate largissimus. Obediens Dei preceptis, credulus in diuinis promissis. Affluentia rerum bonitatumque locuples, diuino cultu mundialique solers. Docilis in opere, longanimis in spe; sapiens in colloquio, prudens in consilio. In corrigendo constans  et uehemens, in dilectione Dei et proximi ardens. Patiens in aduersis, fortis in periculis. In diuinis secularibusque disciplinis mansuetus in eleemosynis largissimus.

Assiduus in studiis bone operationis, sollicitus metu mortis. Eximius in timore Dei, magnificus ordine habituque laicali. In exsequiis cunctorum deuotissimus, in misericordia et pietate gloriosus. Precellenti ingenio preditus, in omni opere strenuus. Iudicio iustitiaque insignis, in reos seueritate terribilis, in probos lenitate mitis. Ad gratiam meritorum promptus, ad ignoscendum offensoribus paratus. Humilitatis gradibus summus, in omni hospitalitatis famulatu precipuus. Altor monachorum, canonicorumque, atque gregum piissimus aduocatus  suorum prouidus. Dispensator commissi talenti fidelis, moderator rixarum insignis. Delictum proprium canens, alterius seueriter puniens. Plebem ut pater filios fouens, Christi precepta fideliter adimplens. Propter uos interdum armis, interdum patientia uincens; paganos iugo Christi leui et suauissimo subdens. Defensor patrie robustissimus, solatorque uiduarum sanctissimus. Prudens, magnanimus, bonus et modestus, augebat populos statutis legibus. Precellens pater exsulis et egentis, incomparabilisque solator orphani et pupilli, largum pauperibus cibum ministrabat, ecclesiarumque assiduus reparator renitebat. Sacros ordines graduum Ecclesiarum mirifice pre omnibus honorabat, atque monastica  queque adornabat. Attentus, beneuolus et docilis in omni opere existebat, accusantiumque et accusatorum equali lance querelas discutiens trutinabat. Non personas pauperum uel potentium in iudicio ullo cultu reuerentie respiciebat; uerum expugnantium querimonias, dempta scrupulose rei ambiguitate, recensens, diiudicabat. Meritis et factis precellebat in omni negotio cunctis, eratque omnibus mirabilis respectu bonitatis et honoris. Floccipendebat arrogantes et improbos, puniebat contumaces et reos, exaltabat humiles et beneuolos, conculcabat raptores et iniustos. Tirones sue domus premiis et muneribus ad seruiendum incitabat, maiores natu beneficiis affluenter ditabat. uix nemo audebat in regno suo preiudicium facere, nullusque  cu que quidquam subripere. Degebant omnes in eius ditione securi malorum et laborabant festinanter accelerata exhibitione omnium operum.



APOSTROPHA.


Profusis precibus lector supplex tibi dico,
   Artis septiflue gnare, capaxque bene.
Deficit eloquium: non hunc sustollere possum
   Quantum opporteret laudibus innumeris.
Nec stringi numeris, nec possunt cedere uerbis
   Que mala sedauit, que bona distribuit.
Custos defensorque sue patrie luculentus,
   Dux, comes iste bonus, marchio, patricius,
Archidicus rector rerum si quislibet esset,
   Posset ueridica scribere que cuperet.
Ast ego stultus, hebes, cuncteque rationis et expers,
    Scribere non ualeo dicere que cupio.
Istius note scripteque libro bonitates
   Eius stellifero qui sedet in solio.

His et aliis quampluribus probitatibus huc illucque sparsim diffusis, copiosisque diuersarum rerum affluentiis propensius diffamatis, Tetboldus comes incendebatur excruciatus inuidia et furiis, liuoris et perfidie suffusus ueneno, suggerebat quotidie regi Lothario ut deciperet Richardum tante dignitatis uirum dolo, teneretque Northmanniam sub sue ditionis iugo. Tandem uero rex Lotharius ipsius comitis sophisticis suggestionibus excecatus, misit ad Richardum qui diceret ei dolosis affatibus: »Usquequo prestolabor penitentie recordationisque tue respectum, ut friuolum cuiusque gentis me  toties paruipendis? Nonne subnixus tuorum adminiculo inimicorum, possum obsidere et capere, exceptis amicis tuis, urbes munitionum tuarum? Non umquam cuiquam te subiugabis? Norisne me esse regem Francorum? Nonne tibi iniurius esse potero, si que mei iuris est, ascita manu, ad te obnixius properauero? Si tuis inuidis credidero, tuque uero meis periuris et infidelibus faueris mente et corde tuo, nunquam pacificabimur federe complacito. Desine talia rimari, et libeat tibi mecum gaudere et congratulari. Connectamur igitur adinuicem taliter competentiis mutue uoluntatis, ut nemo nostrorum suapte quidquam possideat facultatis. Si quispiam in te uel in me rixatus exercuerit iurgium,  ego tuum, tu uero meum contere et dissipa aduersarium. Simus unius cordis, uniusque mentis et uoluntatis, et conteramus et dispergamus atque subiiciamus Tetboldum cum suis. Flandrenses uero ceterasque gentes in nos rebelles, dire legis iugo affligamus, easque nobis seruire et potestate urgeamus. Quapropter accelera uenire contra me uelocius ad placitum, ut colligati indissolubili competentia amicitiarum, gaudeamus unanimes securi hostium et aduersariorum.«



APOSTROPHA.


Lothari, rex clemens, pius, iustus, sanctus,
Probus, modestus, nobilis, lux alma orbis:
Cur decipi moliris, infectus spurco liuore,
Richardum ducem sanctum, iustum?
 Iamiam pudebit cogitasse noc peruersum
Ingloriusque hoc, heu! uelle.
Prauum tuum sed uelle posse haud continget.

Igitur Richardus dux comesque precellentissimus, falsidicis harum blanditionum minarumque legationibus deceptus, profectus est contra Lotharium regem ad placitum, ascita militari manu. Rex uero coadunatis eius inimicis in dolo, Carnotensi scilicet Tetboldo, Andegauensi Goizfrido, atque Flandrensi comite Balduino; qui etiam exercitu plurimorum eius inimicorum clam conglobato, morabatur super Helne fluuiolum fraudulenti animo. Die uero indicti placiti, qua dolose statutum erat eos federari, misit dux magnus Richardus exploratores, ut que gerebantur apud regem renuntiarent  sibi, inquirerentque qui essent cum rege, et si quid deceptionis latitaret in exsequendi negotiis placiti. Illi autem illuc profecti, Tetboldum ceterosque inimicos ducis Richardi ante regem repererunt. Hinc quoque super mandatis regis herentes, nimium stupuerunt. Illis autem ante regem morantibus paululum, ecce uenerunt Tetboldi, Gozifroidi atque Balduini comitum loricati et galeati exercitus, insurgentes hinc inde celeri equitatu, cupientes ut iussum erat aggredi Richardum et suos hostili congressu. uidentes autem hoc illi, innuebat quisque sibi, ut renuntiarent celerius que uiderant Richardo comiti. Tunc unus illorum prepetis equi dorso residens, ueloci cursu repetiit Richardum predignum comitem, omnia agmina transiliens, uociferansque  cum nimio gemitu, et dicens: »Domine, domine dux prepotentissime, erue te, ne intereas hostili immanitate; quia omnes inimici tui congressi cum rege, gestiunt te tuosque aut capere, aut interimere.« His auditis Richardus dux imperterritus surrexit, suisque fidelibus ascitis dixit: »Prandium ecce paratum nobis, antequam deuertamus, prelibemus illud in nomine Domini. Sicque sacrosancte crucis uexillo premuniti, prestolemur hostium cuneos intrepidi. Nequitia etenim illorum et perfidia atteret digne illos; probitas uero pure fidei et spei eruet nos. Impetus peruerse multitudinis illorum non uos exterreat, uerum predecessorum uestrorum in omni aduersitate robustorum monimentum fortes faciat.« Cum autem, ad prandium residens, hec et  alia quamplurima suadendo proferret, suique quam plurimi abessent fideles, uenit alius nuntius referens adesse hostium acies. Richardo uero sanctissimo duci percunctanti quot millia hominum essent regis, sique ipse esset rex in congressione hostili, tertius affuit citatis calcaribus equis. Qui dixit ei: »Domine dux, ecce rex et eius exercitus festinat ferro indutus congredi tibi preparatis aciebus.« Hec eo tremula uoce narrante, apparuerunt acie hinc inde armati exsilientes. Tunc ineffabilis dux comesque Richardus intuens propius imminens periculum, surrexit ocius deserens prandium, diuertitque ab eis et secessit trans Depe alueum, suique adiutorii illuc prestolabatur exercitum. Sed regis exercitus  uada Depe preoccupauit, ne ueniret ad eum. Quidam autem inimicorum persequentes ducem Richardum, in medio uadi Depe armis inuaserunt. Illis uero simul preliando illic colluctantibus, recognoscens quemdam uenatorem suum nomine Walterum, dux Richardus cucurrit cum domigenis illuc intrepidus, et eripuit illum ceteris fugatis et occisis hostibus; restititque omni exercitui regis ad fluuioli Depe exitus.

Confluente uero undique secus regis et inimicorum exercitu, dixerunt ducem ad Richardum maiores natu defendentem seueriter uadi aditus: »Domine dux magnanime, fraus huius perfidie, dolusque deceptionis nefande detectus est Deo annuente. Ne igitur preoccuperis morte, aut capiaris, precamur,  diuerte; urbemque Rothomagensem celeri equitatu pete, ne forte inimici tui preoccupent nos uelociori cursu, eamque uindicent sibi, reperientes uacuam militibus.« Dux autem Richardus illorum respuens consilia, cupiebat cum tironibus suis uenientium inuadere agmina. Tunc maiores natu uidentes eum in sue mentis proposito perseuerare, salubrisque consilii uerbis non acquiescere, aggrediuntur eum et per freni habenas arripientes, precabantur eum secedere. Tandem uero maioris etatis militum precatibus uix coactus secessit et petiit Rotomum festinanter ne caperetur. Illico propalante fama exsecrabile coniurate deceptionis placitum, omnis populus regionis illius confluit celeriter ad ducem magnum Richardum, crebris multimodisque monitis  incessanter urgens eum, ut regi et Tetboldo comiti redderet retractate deceptionis talionem, inuadens eorum regnum. Ipse uero grates referebat quotidie deuote Regi regum, qui de interitu mortis aut captionis eripuit eum. Ecclesias palliis monasticisque rebus ideo plenius honorabat, pauperibusque cibum et potum largiflua manu abundantius ministrabat diuineque seruitutis officio incumbens operam dabat. Iudicia iusti examinis libramine rectius trutinabat, rixas litesque atque discordias compescens, plebem moderatius regebat. Cuncta bona opera sagacius perficiebat, in omnibus operibus Deo subditus perfectior erat. Orphanos pupillosque et exsules, ut pater filios, lenius sustentabat uiduasque et profugos suauius refouebat. Monachos canonicosque atque laicos famulari Deo strictius urgebat; paganos sceleratosque refutans, populum sue aduocationis fomento securitatis prudentius nutriebat.



APOSTROPHA AD URBEM.


O ciuitas fecundior quampluribus,
Fertilitate boni, militibusque sacris!
Tuus ecce dux prudens, pius, sanctus, bonus,
Tantorum procerum erutus insidiis,
Peragit Dei que sunt, tibique congrua
Recti per cuncta tramite iudicii.
Sed quod colonus non fui quondam tuus,
Nescio digerere que studuit facere.
Utinam, petas possideres garrulos,
 Quis bona que studuit elucubrata forent.
Quod uatibus culpa est, cares rectoribus.
Instrue nunc pueros artibus innumeros,
Successio quidquid peraget magni patris,
Carmine multicano elucubrare sciant.

Interea longe lateque per totam Europam profisius promulgata tanti patroni tantique ducis bonitate, Tetboldus uenefico perfidie infectus liuore, iterum petit regem Lotharium, dixitque illi doloso corde: »Paterisne conuictus contumacis Richardi iurgio preiudicium sue arrogantie in tuo regno persistere? Tenebitque regnum Northmannicum sine tue uoluntatis largitione? Quomodo iure rex nuncupaberis, si regere regnum Francorum non quiueris? Ceterum fortassis ascita Dacigena gentilitate, ut  auus suus Rollo olim super auum tuum Carolum, regnum ditionis tue supercilio iactantie sue deliberat inuadere. Contra istius presumptiue calliditatis molimina, dabo tibi prosperi saluberrimique adiutorii consilia. Inuade et obside, atque cape mihi Ebroicam ciuitatem, ego uindicabo tibi totam Northmannicam regionem.« Rex uero his promissis hilaris et letus, misit ad omnes suos fideles, quatenus uenirent ad se hostili congressu. Conglobatis igitur totius Francie et Burgundie repente principibus, occurrit, et obsedit atque cepit Ebroicas repentino conflictu, deditque eam Tetboldo gratia conuentionis ultroneus.



APOSTROPHA


Celebris, digne nobilis, atque
 Marchio summus, duxque uerendus,
Tutor cleri, plebis et auctor,
Rector populi, iustus et almus,
Orphani et exsulis irreuocandus,
uidue solatorque benignus,
Fortuitis nunc casibus istis
uelle modestum non minuetur.
Neue fastigeris dubitando,
Sibimet dnm infortunia crescunt,
Iamque quem colit hunc lacerat acre,
Pyrrius, eternus, refouendo,
Pater ut sobolem recreans dulce.
Que peragis nunc perage semper,
Que operaris modo hec operare.
Urbs ablata tibi quoque furtim,
Tibi reddetur, iudice summo.

Richardus igitur dux prepotentissimus, subitaneo horum euentuum casu tristis et mestus, conuocauit robustissimas legiones Northmannici exercitus, iuitque super Tetboldum, fretus innumerabili militari manu, depopulans et incendens Carnotensem Dunensemque regionem remeauit imperterritus. Dispersis reuersisque ad sua Richardi magni ducis exercitibus, Tetboldus comes conglobato suo clam exercitu, inrepsit Northmannicis finibus. Cum autem relatu quorumdam Richardus dux magnus didicisset quod Tetboldus Northmannicos fines aggrediens adueniret, misit quemdam Richardum qui cuius multitudinis exercitus esset, uelociter renuntiaret.  Ille uero celeri equitatu, quo Tetboldus morabatur, aggressus, quosdam illorum ab exercitu sequestratos reperiens, interimit, Tetboldumque comitem adesse Richardo duci occisorum infectus cruore renuntiauit. uidens autem eum sanguinolentum, eiusque arma cruore perfusa, dux magnus Richardus dixit adstantibus: »Iste namque cum suis interfuit certamini, dixitque illi: »Quot eius exercituum millia? quaue parte Sequane aggreditur nostra confinia?« Respondit: »Tria, leuaque parte Sequane, que est Ebroicacensis, occurrit hostiliter nobis.« Cui dux magnus: »Si prelium contra nos, aut obsidionem urbis Rotomi agere ambiret, altrinsecus, qua eminet urbs, feritare contra nos acceleraret. uerum, quia altum Sequane  pelagus nobis et illis obstaculum exstat, nauesque absunt illi, quibus transeat, nullatenus nos bello lacessere tentat, sed patriam nostre ditionis depopulare atque cremare nostri ruboris confusione atrociter deliberat. Nos uero, quibus adsunt naues, ascitis principibus nostris ad illos transeamus, quodque Deo placuerit inter nos experiamur.« His dictis, sacrosancte Genitricis Dei petens aulam, superque altare eius pretiosi muneris ponens pallium, ad profuturum efficacis orationis confugit auxilium. Sed Deus, qui superbis resistit, humilesque sublimat et erigit, humillimum deuote eius precis uotum exaudiuit. Tetboldus uero comes maliuole intentionis proposito malignabatur feriter in tellure Northmannica: profectusque est constipatus ferrata  acie usque ad casas Hermentrudis uille, in portu fluminis Sequane altrinsecus contra Rotomum posite. Richardus uero marchio robustissimus alterius portus nauigium expetiit, totaque nocte Sequane transmeans alueum, super Tetboldum diluculo irruens, bellum contra eum cum paucis iniit. In primo quidem congressu certaminis, preliabantur decurtatis telis et lanceis; secundo uero mucronibus coruscis. Tunc robusta manus Northmannorum, coniunctis complicatisque ad inuicem clypeis, acie corusca mucronum aggrediens, inuadit armatos obstantesque Francorum, et ante dextra et leua lacerans, prosternensque atque disrumpens cuneos hostium secuit, equitans super cadauera occisorum,  condensum agmen obstantium, reflectitque prelium in cuneos hinc inde remanentium. Hinc hinc Francigenarum strages efficitur, multigenaque manus multatur et interimitur. Northmannorum namque gens belligera et effera discurrens permeat prelii discrimina uelut lupi per bidentium ouilia, occidens et prosternens hostium seueriter agmina. Richardidis siquidem unanimiter uociferantibus, quod Richardi magni ducis erat prelii campus, fiducia preliandi recessit a Tetboldidis omnibus, uiteque conclamata est salus. Quisque se liberando quo diuertat ignorat, quoque se latitans abscondat. Alii lucis concretione fruticum condensis, alii paludibus alnis populisque densius conradicatis reponunt se, ne occiderentur a Northmannis.



APOSTROPHA.


Feruere cede noua siluas camposque patentes,
Corpora functorum pariter, lacerosque iacere,
Rustica gens quos induuiis fera dispoliabat,
Atque rubere sacro spumantes sanguine riuos;
Fingere quemque sibi uarii discrimina lethi,
Atque super gramen tepidum fumare cruorem,
Richardumque ducem gratari, strage peracta,
Militibus letis, esses si forte, uideres.

Tandem uero comes Tetboldus, fugatis prostratisque atque occisis fidelibus suis priuatus, fuge expetiit auxilium cum paucis uelocius, nec diuertit ad Ebroicam, quam sui tenebant, urbem, citatis equis calcaribus. Merito namque beati marchionis Richardi quadripartiti detrimento illo die infortunium  persensit; uidelicet fideles suos prelio prostratos conspexit: ipse fugatus et laceratus exstitit, quidam filius eius morte preoccupatus occubuit: urbs Carnotensis et presidium eius igne concremata funditus ruit. Richardus uero marchio bonitate famosissimus, certamine prolixaque prosecutione hostium fatigatus Rotomum repetiit uespertinus. Diluculo autem consurgens, campum prelii aggrediens, sexcentos quadraginta mortuos reperiens, funere tantorum pietate condoluit, sepeliri eos iussit, uiuos adhuc feretro leniter ad Rotomum deportari et sanari fecit. Preterea lucos paludesque exquirere fecit, multosque mortuos et plagatos reperit, quibus eadem pietate obsequium prestitit.



APOSTROPHA


 Gurgite ceruleo Sequane meat estuantis amnis,
Et mouet ingentes pelagos uaga cursitantis estus,
Lambit odoriferas et gramine floridante ripas, ample,
Molliter herbarumque, comas lauat unda prepes
Ipsam cum refluum torquet mare detrimenti aluno,
Detrusam retrorsum fluctibus equoris minantis,
Eptadus officio mutantia uel crementa passum.
Umbroso et uestiti palmite prenitente colles
Deliciosus ager uinetaque continens honesta.
Cursibus undarum irriguis satis emicantque prata,
Urbs qua percelebris nunc Rotome prenites decora,
Labentis iocundis usibus affluenter amnis,
Merce quibus uarii componere fenoris queat se.
 Sed munita nimis rutilas magis inclyti patricii
Richardi meritis et moribus undecunque iustis,
Qui uirtutis inexpugnabilis almitate plenus,
Protegit, exaltat, temet regit, et fouens tuetur.
Auro plus constans hostes fugat, obstat arguitque,
Marchio duxque, comes mirabilis et stupendus actis,
Predignusque, probus, sanctus, pius et bonus, modestus

His et huiusmodi triumphaliter peractis, dux magnus Richardus precipuos sue domus legatos ad Daciam celeriter misit, ut gens robustissima Dacorum accelerato iuuamine succurreret illi. Daci uero his legationibus hilares, aptatis oneratisque nauibus celeriter, aggrediuntur Rotomum festinanter. Dux uero constantissimus, tante multitudinis principes  conspiciens, sueque indignationis animositatisque maliuolentiam uindicare ambiens, petere Giuoldi fossam iussit, et deuastare que erant Tetboldi et regis. Daci uero hinc abeuntes, superque regem et Tetboldum congredientes, depopulabantur que reperiebant indifferenter. uillis rusticorum omnibus deuastatis, suburbana incendebant, atque castella plurimahumo tenus prosternebant. Obstantes sibi crudeliter occidebant, ceteramque manum flebiliter ad naues uexabant. Desolatur regis et Tetboldi comitis omnis terra talibus hostibus nequiter afflicta. Fames oboritur, quia terra aratro nusquam scinditur. Peruia, uieque et semite ignorantur, quia a nomine calcibus atteruntur. Salus spesque et fiducia a residuis conclamatur; quia uniuerse pestilentie  ignominia affliguntur. Richardi uero magni ducis terra solida erat et quieta, nec ullius calamitatis peste afflicta, sed liberi arbitrii labore ab omnibus exercitata. Quisque colonus quod ambiebat libere agebat, possibilitate sue uoluntatis percepta. Tante altercationis tanteque cladis Northmannice et rapine nocte dicque innumeris casibus uno lustro pene afflicta, nequibat amplius tanti infortunii ferre discrimina. Tota igitur fere Francia Tetboldi regimini subiecta ab incolis derelinquitur, ecclesie his casibus destitute a nullo Christicola frequentantur. Presules igitur totius Francie Northmannorum paganorum seuitiam perpessi conuocauerunt sanctam synodum, quid agerent scrutaturi, quia casibus innumeris quampluribusque incendiis, rapinisque et  depredationibus permaximis uexati, agitabantur Christicole subiecti periculis. Tetboldus uero dolo fraudulente intentionis, suggerebat falso pontificibus et palatinis quod pro statu reipublice et fidelitate regis agitans iurgia rixabatur cum Richardo et paganis. Episcopi autem, cognita et audita bonitate sanctissimi ducis Richardi, mirabantur super dictis Tetboldi comitis. Huius igitur rei gratia consulti deprecantur Carnotensem presulem, cuius uoluntatis esset dux magnus Richardus sciscitari super pestifere penurie ignominia et calamitatis. Coactus autem monitis cepiscoporum, misit quemdam monachum ad ducem Richardum, qui dixit ei huius legationis mandatum: »Carnotensis episcopus tibi fidele  orationum munus. Ambit namque te aggredi, mutuisque affatibus tibi sermocinari; ideo postulat ducem et aduocatum itineris sui, uiatoremque sibi dari, ne forte deuorent manducentque se tui diaboli et lupi.« His auditis Richardus dux serenissimus subridens, misit qui conduceret ad se episcopum saluum et incolumem. Adueniens namque ille infit duci magno Richardo: »Metropolitani cum cepiscopis Francice gentis tibi indeficientis munera orationis. Miramur namque stupidi, cum cultor Dei Christicolaque precipuus in toto orbe nomineris, cur paganos insanire in Christianos seueriter permittis? Transeunte me tutela tue aduocationis formidolosam tyrannidem hostilitatis colonos huius telluris securos hostium reperi; nec formidabant repentinum casum ullius aduersitatis;  delubra ecclesiasque ab incolis ueneranter perlustrari, mysteriumque diuini officii solemniter conspexi celebrari; quidquid uero ad cultum uere fidei attinet incessanter exsequi, christiani nominis fidem augmentari. Nos atterimur rapinis et incendiis, quin etiam repentinis nocturnalibusque casibus mortis; et ignoramus cuius intentionis proposito hoc scelus detestabile peragitur nobis. Quo circa precamur obnixe, flexis corporis animique poplitibus, ut cuius rei causa hoc exsecrabile detrimentum Francice gentis peragitur, nobis te ob hoc aggressis sermone ueritatis enucleetur.« Tunc dux Richardus uerax et iustus: »Memoresne reminiscimini ante malorum meorum peractorum et retractatorum? Nonne fraudulenta Tetboldi comitis suggestione conatus est  Bruno dux Lothariensis me decipere? Numquid non dolosis falsidicisque eiusdem comitis ambagibus rex Lotharius deceptus molitus est me comprehendere aut occidere, quem Deus eruit sua larga miseratione? Nonne idem comes Lothario regi spopondit Nortmannicam regionem, si illi daret Ebroicam, quam modo tenet, ciuitatem? Ceterum, nonne deuastans et incendens lacessiuit me ad portum Rotomi, conglobata immani hostilitate?« Tunc presul: »Non ei talionem debetis de blasphematione illius prouocationis. Sed ille comes iactat se repugnare et reluctari contra te ob statum sacrosancte Ecclesie, reique publice. Qualicumque modo rex scelesti negotii se habeat, precamur impetrare pacis incrementa, ut gloriari ualeas cum episcopis  et rege Lothario, ipsique et ipse de te tali duce et patrono christianissimo.« Richardus autem prepotentissimus recognoscens nullum tam Deo acceptabile holocaustum et sacrificium quam pacis incrementum, diligensque ut uiuere, pacificare Francicum et Northmannicum regnum, uerum nolens demonstrare propter Tetboldum mentis affectum, dixit presuli internuntio cepiscoporum: »Si paganis, huc propter me aggressis, pacis felicitatem impetrare quiuero ignoro, huius rei causa nutans titubo. Quapropter assumptis tecum aliquibus cepiscoporum et palatinorum, aggredi me cum sol mediauerit mensem Maium, interimque conabor compescere blandiens contumaciam ferocem arrogantium  paganorum.« Eo autem quid audiuit a Richardo magno duce, regi et cepiscopis renuntiante, statim animaduertit comperitque sine suo consilio Tetboldus comes pacem requisitam esse. Extemplo misit quemdam monachum ad ducem magnum Richardum, subsequentia uerba dicturam: »Comes Tetboldus tibi fideles famulatus. Quorumdam etenim Francorum prauo consilio deceptum, iurgatum esse contra te sine re et rixatum penitet se et fecisse quod fecit malum, et profitetur se quidquam mali amplius non facturum Ambit, si libet, tibi secretius ut seruus Domino fari, reddetque tibi Ebroicas, quam rex tibi abstulit. ob gratiam amoris tui. Terra sue ditionis subiecta tyrannice hostilitati, depopulatur rapinis et incendiis, nec  ualet resistere seuitie tante multitudinis, neque placare eam congesto pretio totius regni, nisi per te qui imperator es huius rei. Precatur flexis genibus corporis et animi, ut indulgeas sacrosancte Ecclesie et desolate plebi, et habeas se fidelem famulum tibi, compescens pestiferos incursus Dacigene ferocitatis.« Richardus uero dux his auditis, tacito affectu mentis Deo grates egit, monacho quoque subintulit: »Si que loqueris uerane esse possunt?« Respondit: »uera, et non gestit aliud beneficium promereri, reddens Ebroicacensem urbem tibi, nisi perseuerans propositum tue interne dilectionis; ut pax et concordia indissolubilis federis maneat uobiscum cunctis diebus quibus uixeritis. uenietque noctu cum secretariis suis, quando tibi  placuerit, causa huius negotii, ad menia Rothomagensis urbis, firmaturus sacramento uere fidei que tibi suggessi.« Tunc Richardus: »Dei fide qua uiuimus et uegetamur, tenacique nostri tenoris firmamento collaudamus ut ueniat ad nos, si libitum fuerit, bis tribus transactis diebus, et connectamus federa nullo casu solubilia; sed perpetuis et inextricabilibus legibus conseruanda.« Monachus namque que audiuit Tetboldo comiti renuntiauit. Ipse autem letus et hilaris super huiuscemodi renuntiatis, diebus ter duobus transactis, uenit Rotomum noctu cum suis secretariis. Uterque horum ut alterum conspexit, obuius quisque cucurrit, amplexantesque se inuicem oscula libarunt, sessumque petiuerunt. Tunc prior Tetboldus: »Ad tuam ineffabilem  pietatem supplex uenio, quia tua miseratione et Dei propitiatione omnium indigeo. Ustulata sunt ubicumque terrarum que possideo, habeturque tellus mei iuris ueluti quedam solitudo. Idcirco que tibi suggessit monachus exsequi libenter sum paratus. Preiudicium omne mei consilii et facti tibi emendabo; huiusque rei gratia quasi pro beneficio tibi seruiens militabo; Ebroicacense castrum tibi uoluntarie reddo, ueniamque et indulgentiam tue miserationis promereri supplex postulo, quod contra te illud tenui.« Huius humititatis deuotione Richardus dux magnus misericorditer mente subactus, respondit Tetboldo comiti humillimus: »Sine obside et sacramento fidei mee huc nichil titubans accessisti, quecumque requiris impetrabis. Continue pacis felicitatem  habebis, nemo meorum tibi et tuis ultra iniurius et nocuus erit. Ego uero abhinc tuus, sicut tu meus, mutuoque communis auxilii interuentu, fiducialiter uicissim solemur. Fiat pax opulenta, requies iocunda, serenitas tranquilla, concordia inter nos stabilis et perfecta, per decreta inextricabilia.« Allatis igitur sanctorum pignoribus federati sunt. Similiter utriusque comitis consiliari hec eadem uere fidei sacramento auctorizarunt. Tunc Richardus marchio largissimus, muneribus et donis premaximis eum affluenter honorauit. Ipse autem optato osculo et amplexu desiderato fruens discessit, eademque nocte secretius Carnotum repetiit. Ipso namque die Tetboldide ab urbe Ebroicacensi  cum omni supellectili ut iussum erat egredientes, miserunt ad ducem Richardum ut eam reciperet. Ipse autem eam recipiens abundantius militibus premuniuit, omniumque bonorum affluentia honestans fecundauit.



APOSTROPHA.


Rusticus inscie [pro inscitie] quamquam nostre stylus ornet
Diuersi uariis generis metris opus istud,
Preuacuum nimis, indiguumque opis, artis inopsque,
Rhetoricique faui redolentis nectaris exsors,
Heroico potius metro pollere deceret;
Hoc lugubrata uigent quia fortia facta uirorum.
Hic nam uir fortis, constans, robustus in armis.
 Pacificus, bonus, atque probus, pius, ipse modestus.
Magnificus, meritus, precelsus, nobilis, almus.
Inclytus, egregius, mirabilis, atque decorus.
Maximus, eximius, precellens, magnanimusque.
Precipuus, iustus, sanctus, humilisque, uenustus.
Propitius, lenis, mansuetus, mitis, acerbus.
Longanimis, celebris, solemnis, amabilis, atque
Clemens, indulgens, miserens, scelerum puniensque.
Protector, censor, tutor, largitor honorum.
Prudens et sapiens, industris, gnarus, enormis.
Linguarum, diuersarumque sciens regionum.
Attentus, docilis, cupidus, sitiensque bonorum.
Mirificus, stabilis, suauis, fidusque, fidelis.
Tranquillus, placidus, letus, sine nube, serenus.
 Iocundus, dulcis, blandusque, affabilis omni.
Facetus, felix, frugalis, iuridicusque.
Formosus, diues, locuples, et munificator.
Dulce caput populi, spes et fiducia plebi.
Procerus, pulcherque, elegans, forma speciosus.
Pes claudo, et oculus ceco, baculusque labanti,
Omni sufficiens potus large sitienti.
Esce prelarge et uarie cibus esurienti.
Pauperis, exsulis, at inopis susceptor enormis.
Protector uidue, coniux uelut atque maritus.
Solator regumque, ducum, procerum, comitumque.
Dum mundo uiguit; sic omnibus omnia factus,
Offecit nullis, certauit profore cunctis.

His ita secrete cauteque expletis, marchio duxque celebris scenam Richardus mire amplitudinis atque  longitudinis super ripam Giuoldi fosse iussit fieri, in aduentu palatinorum pontificumque Francice gentis. Determinato igitur tempore iduati maii, inflammatis scilicet ab estuante sole Geminis, uenerunt gratia impetrande pacis ad Richardum ducem magnum illuc palatini cum episcopis, eosque decenter et ueneranter recipi, scenisque iuxta mirabilem scenam factis, iussit hospitari. Crastina namque die uenientes ante ducem Richardum, intulerunt ei ex parte Francorum munia fidelium famulatuum et orationum, et dixerunt: »Dux inaudite potestatis, sufficientieque et uirtutis, optimates totius Francie regni precantur unanimiter flexis humo tenus genibus cordis, ut indulgeatis sacrosancte  ecclesie et annulate genti. Rex autem, nosque, ceterique Francorum residui, omnisque clerus totius regni, omne bonum presens et futurum optant tibi, si seuitiam paganorum compescueris, eorumque pestifera incursione Franciam erueris. Fraudulente suggestionis Tetboldi comitis hortamine, quecumque rex contra te operatus est fecit; bonorumque que pater tuus patri suo intulit reminiscens tedet se facti. Quemadmodum igitur rex Ludouicus pater suus, opitulante patre tuo in regno subrogatus uiguit, ita regna tenere, superborumque dominari, magno tue potestatis iuuamine concupiscit. Sitis communibus mutue competentie precatibus concordes, alterque uestrum alterius iuuamine confidentes perseueretis unanimes. Ipse autem rex, optimatesque totius Francie regnum  Northmannicum tibi tuisque heredibus iurando propriis manibus sancient in perpetuum; postea nemo illorum ullatenus tractabit tibi alicuius aduersitatis damnum.« Huius legationis precepta persoluentibus respondit marchio duxque precellentissimus: »O presules reuerendi omnium uirtutum affluentia profusius opimi, nec non proceres cunctorum bonorum forensiumque rerum ubertate propensius fecundati, propositum mee continue intentionis et uoluntatis non differam fiducialiter confiteri uobis. Quapropter, confidenter experiamini, [me] uelle summopere melius felicitate pacis stabilire et exsequi, quam ullius prosperitatis et honoris opus aggredi. Hoc mihi summum et peculiare semper exstitit. uerum, pro uestrorum importunitatibus et rixis tenere illud, ne confunderer,  nequiui. Quia nichil est in aliquo suspectu aliquid grauius quod cruciet, quam quemque aut non uidere quod cupiat, aut uidere quod perdat: cum in utroque animus pondere sollicitudinis premaximo pressus titubat, ut et quod diuturne sollicitus spectat habeat, et ut [quod] habere ceperit ne amittat. Recogitate igitur et reminiscimini insidiarum et malorum que ab eo passus sum, et animaduertite et intuemini, cui nostrorum uestrorumque exstiterit preiudicium. uos non ignoratis suggestione Tetboldi comitis, Brunonem archipresulem Coloniensem, et ducem pariter Lothariensem me uoluisse decipere. uos non ignoratis eiusdem falsidica prouocatum uersutia Lotharium regem uestrum seniorem uoluisse me capere aut occidere. Quid refertis de Ebroicacensi quam reddidit  mihi urbe, Deus? His et talibus huiuscemodi, pluribusque importunitatibus quas tedet recenseri, motus, misi ad Dacos, quatenus mihi succurrerent uelocius. Quibus me festinanter aggredientibus, imperaui in uos exercere tyrannidem cladis huius; quia nisi res ponderaretur, minime resipisceret stultus. Si quod igitur retulisti mihi exstat uerum, stabilite necessarie pacis opportunitatem mecum.« Tunc Richardus marchio famosissimus, ascitis communiter Northmannis omnibus cepit blandiri et serenare eos mansuetissimis allocutionibus: »O summe reuerentie patres, grandeuo, mediocrique, atque iuuenili situ mirifice redolentes, gratias debeo referre uobis incessanter, quin etiam munera largiri uobis  sufficienter; quia, tellurem uestre natiuitatis, pro preiudicio mihi sine re illato, deserentes, iurgati rixatique estis ob amorem meum usque modo contra exteras gentes. Ipsarum autem gentium rex, duces et comites afflicti uestris depopulationibus incessanter et hostiliter, requirunt sequestre pacis spatium dari sibi suppliciter. Si libet uobis, consequens est dari; si non, oportet abdicari. Decernite requisite rei negotium communi consilio, et super hoc respondere rimaminor.« Tunc Northmanni, qui et Daci, unanimes intulerunt Richardo duci, dicentes: »Nequaquam pax continua, neque intercapedine temporum discreta concedetur; uerum omnis Francia, exterminatis aut occisis principibus, ui et potestate tibi acquiretur. Heu! heu! quid facient, uel quid dicent  ceteri Dacigene et Northuegigene, qui, preparatis et oneratis nauibus huius rei iuuamine, aggredientur nobiscum immani hostilitate? Quid de Hirensibus, quid de Alanis, quid de ceteris quamplurimis gentibus? Propositum uestre uoluntatis, quam nobis aperuistis, non adimplebitur uiuentibus nobis. Ceterum, si libitum est, quam inuasimus Franciam, uindicabimus tibi. Sin uero displicet, sortietur ea nobis. Quo circa elige e duobus quod mauis, aut tibi, aut nobis.« His auditis, dux prepotens Richardus urgebat eos multarum prosecutionum interpellationibus, et his duobus bis diebus octo obnixe eos deprecabatur ut pacta pace cum Francigenis federarentur. Presules igitur et optimates Francice  gentis stabant quotidie illic stupefacti, et intuebantur conflictum huius pacificationis. Tandem uero dux magnus Richardus non ualens serenare tantorum seuitiam ullorum precatuum conaminibus, dixit seorsum suis fidis principibus: »Hec gens aspera et fortis, dum simul interpellata fuerit, non acquiescet precibus nostris. Conuocentur maiores natu et potentiores secretius, future noctis conticinio, et excecemus eos muneribus premaximis, et copioso beneficio, si forte fauerint precibus nostris et uoto.« Hoc namque consilium principes Francigenarum referebant salubre et prosperum, et autumabant sibimetipsis profuturum. Insecute igitur noctis crepusculo, conuocatis clam maioris potentie senibus ex genere Northmannico, pandit corde quod uoluebatur  ore mellifluo, et dixit: »O reuerendi merito patres, pro temporalibus nimium beneficiis agonizantes, pro quibus carebitis uita eterna, Phlegetonte digne perfruentes; animaduertite mei sermonis proloquium obedienter. Quamquam genus hominum omnium a Domino exordio fineque carente sit procreatum, quo resarciretur ruina angelorum, uario et diuerso itineris calle deuius error illud abducit, ne reuertatur ad Creatorem suum. uos animas uestras putatis cum corporibus interire, ideo non abhorretis omne malum facere. Est quippe preter istam altera uita quam ignoratis, et quidquid in hac feceretis, in illa pro certo representetur uobis.« Tunc illi: »Refer, precamur, nobis huius propositionis arcanum, et  enuclea quantocius nobis nostre conditionis figmentum.« Tunc comes prudentissimus demulcens eos blandis affatibus: »Ratiocinatio nostre conditionis hec uera dignoscitur esse ab orthodoxis. Bis quino namque celicolarum ordine creato, decimoque lapso, contumaci arrogantie iactantieque sue iurgio cursuque totius mundane molis, eiusdemque mirifico ornatu perfecto, duo connectens elementa, uiuum scilicet et moribundum, in unum effigiauit Deus hominem ita immortalem ex limo, ut gloria et honore eum coronaret, superque opera manuum suarum constitueret, et ad celestem angelorum gloriam, quam arrogans perdiderat, quandoque sine carnis morte transiret; sic uero immortalem, ut, si se ad Conditoris sui obedientiam uinculis caritatis  coartaret, legibus mortis non incubuisset. uerum, heu dolor! perfido hostis antiqui astu fraudulenter intricatus, cupiditatumque illecebris illectus, preceptaque Plasmatoris negligenter spernens indeque neci obnixus, atque ab amenitatibus paradisi pulsus, mundialibus erumnis est deputatus. Nec tamen sententiam damnationis ipse solus excepit, sed totam secum humani generis propaginem in facinus exsecrabile et mortis acerbitatem inuexit. Hinc hostis antiquus super omnes homines principatum fraudulenter tenuit, eosque sibi nequiter subdidit. uerum, quia plasmationis et casus protoplasti executus sum breuiter seriem, cui corde et mente adheremus, euangelizare uobis nostre credulitatis gestio fidem. Deum namque unum in substantia colimus, Trinitatem  in personis ueneramur: et, licet sit Pater Deus, Filius Deus, Spiritus Sanctus Deus, unus tamen solummodo creditur Deus. Patrem genitorem uocamus, Filium genitum confitemur, Spiritum sanctum ex utroque manare credimus; et in tribus his personis, scilicet Genitoris, et Unigeniti, atque ex utroque Procedentis, diuinitatem unam, equalemque gloriam et maiestatem profitemur. Hic namque Deus celum subtilitate suspendit, terram mole fundauit, maria calculis alligauit, et in his omnia quecumque uoluit, uerbo fecit, et spiritu suo ea firmauit. Hic namque solus habet immortalitatem, et lucem habitat inaccessibilem. Apud quem non est transmutatio, nec uicissitudinis obumbratio. Cuius semper est esse, eternum  et incommutabiliter. Qui sine mutatione sui habet mutabilia disponere, sine diuersitate sui diuersa agere, sine cogitationum uicissitudine dissimilia formare. Qui et ubique est, et absque loco totus, quia et omnium creaturarum ipse inferior, ipse interior, ipse exterior Deus, superior est regendo, inferior portando, interior replendo, exterior circumdando. Intra cuius iudicii omnipotentiam cuncta coarctantur, eiusque potentia ab ulla creature natura non transcenditur; quia celsitudo eius diuinitatis nec cepit esse nec desinit, et nec per initium nascitur nec termino coangustatur. Hic namque Deus uerbum quod erat in principio apud eum, et quod sine tempore genuit, ob nostram redemptionem incarnari disposuit. Ex sacrosancte uirginis carne, angelo nuntiante processit in carnem, humiliatus  usque ad humani exordii pudorem, et pannorum illuuiem et presepii uilitatem: quam quidem natiuitatera possumus mirari, sed eam minime ualemus intueri. Quis etenim digne loqui potest quomodo de eterno natus est ceternus? et quomodo ante secula existens equalem sibi genuit? et quomodo natus gignente posterior non est? quod est Pater hoc genuit: Deus Deum, lux lucem, immensus immensum, incomprehensibilis incomprehensibilem, omnipotens omnipotentem, unum secum, et ceternum, sibi cequalem. Qui natus ex Patre sine tempore, ex matre nasci dignatus est in tempore, et ad electri similitudinem, unus in utraque et ex utraque natura; et Deus permansit cum Patre, et ad redemptionem nostram factus est homo mortalis de matre, ut erueret  humanum genus sue similitudinis et imaginis figmentum sua larga miseratione ab hostili lapsorum angelorum immanitate. Temporumque labentium cursus humaniter exsequens, diuersaque miracula mirabiliter peragens, scilicet gressum claudis, auditum surdis, uisum cecis, pristinam sanitatem paralyticis; mundam gratamque et deliciosam cutem et carnem leprosis largiens; marisque tumores sibi et Petro calcabiles prebens, ipsique mari et uentis precipiens: mortuos, quin etiam Lazarum in monumento quatriduanum, suscitauit, et omnia quecumque uoluit in celo, et in terra, et in mari, et in omnibus abyssis fecit. Denique ad spontanee mortis spectaculum peruenit, quam et cruci affixus sustinens, dum suo de latere aquam cruoremque  produxit, uirginem immaculatamque ecclesiam sibi exhibuit, sanguine redemptam, latice emundatam; ne aut maculam haberet per crimen, aut rugam per duplicitatem. Mortis namque celebrato mysterio, infernoque exspoliato, die surrexit tertio, suisque fidelibus se manifestum exhibens, cum eis conuersando, quadragesimo sue resurrectionis die carnem, quam de uirgine sumpsit, apostolis uidentibus sustulit celo. Hanc namque mortem, quam hostis antiquus protoplasto generique eius intulit, abolere famulis suis parauit, iterque inuiolabile, quo ascenderent unde lapsi sunt, demonstrauit, dum carnem nostram secum ad astra uexit. Quocirca copula duorum elementorum, scilicet homo, si dum uixerit  Deo famulatus fuerit, eiusque preceptis totis uirium conaminibus obediuerit, pars uiua et potentior, que germen ab ethere traxit, hospita uiscera sui corporis, recusatis contagiis hostis, ad ethera secum reportabit. Si forte terrestris uoluntas luteum sapuerit, et graue nefarium captauerit, animeque uirtutes, coaceruatis nimium uitiis, abdicatisque promissionibus quas in baptismo spoponderit, pondere peccatorum oppresserit, animam secum trahens ad inferna torquebit. Propterea sepulcris impenditur a Christicolis maxima cura, illisque creduntur corpora non penitus mortua, sed summo [leg., somno] data: quia uenient olim secula in quibus socius anime calor uisitabit ossa, uiuoque sanguine animata gestabit pristina habitacula, uidelicet cadauera tumulis  putrefacta, uolucresque rapientur in auras priores quas habuerunt animas comitata, quia interitus huius mortis reparatio est uite melioris. Nam si cariosa uetustas totum corpus dissoluerit, ut in mensura minimi pugilli eius ciuisculus sit, illumque cinerem uaga flamina et aure per uacuum inane tulerint, hominem perisse non licebit: uerum aut cum quo uirtutes anima exercuerit, cum ipso remunerabitur; aut cum quo peccauerit, cum ipso punietur: et ita, iudice Christo Dei filio, ibunt impii in ignem eternum, iusti autem in uitam eternam. Hec est fides catholica, quam nisi quisque fideliter firmiterque crediderit, saluus esse non poterit. Hoc firmamentum salutifere nostre credulitatis, hoc symbolum profuture fidei et salutis.« Que audientes Daci  obstupuerunt, imoque trahentes uocem ex pectore dixerunt: »Heu nobis omnium bonorum ignaris, scripturasque nescientibus, neque uirtutem Dei, quia nichil differimus belluis, neque auibus celi! Ille quo ad presens uiuant queritant, nichilque adquisitionis sibi conseruant. Nos uero quo similiter uiuamus, rapinando incessanter querimus, sed in eo ab illis distamus, quia quod cibo potuique exuberat, in posterum thezaurizando reseruamus. Da nobis salubre consilium, petimus quatenus ad presens et in eternum uiuere ualeamus.« Tunc dux: »Si uelle est uobis inherere nostris consiliis, ego faciam uos primitus baptizari in nomine Patris et Filii et Spiritus sancti; ampliorique deinde integerrime fidei predicatione ab episcopis profusius erudiri, postea muneribus  largissimis, beneficiisque amplissimis ditari, quibus uiuere quiueritis, et in eternum non peribitis. Sed uite presentis solatio, future remunerationis brauio sine fine fruemini, si integerrime pacis, quam requiro, felicitatem non abnueritis.« At illi: »Et securitatem pacis, et tenorem sacrosancte fidei spondemus tibi, et nunquam deuius error tuo consilio deuiare nos perurgebit.« Pacta quippe noctu fide, et iurata pacis quiete, dixit Richardus demulcens eos melliflua allocutione: »Reuertimini, mearum uirium animeque mee partes, furtiuo gressu ad uestras naues, ne uideamini; neque sciat quisque huc uos uenisse precauentes. Diluculo uero reuocabo uos, pariterque tumultuantem dire ceruicis plebem, et depostulabo  multimodis precatibus uestram et illorum pietatem, pacis dari incrementa, et quietis affinitatem. Abdicate et re istite obiurgando cum illis uerbis meis, tandemque prolixa simultate uix finita uotis adquiescite meis.« His ita clanculum peroratis, ad sua quisque uestigia torsit. Primo itaque mane dux magnus festinanter consurgit, innumerabilibusque Dacorum legionibus ascitis fiducialiter dixit: »Maliuolas praue intentionis ambages usque modo prestolatus, iterum iterumque repetam uestri obstinati cordis excessum. Abnegatam multoties opportunitatem pacis date, precamur, nobis.« Tunc Northmanni, uoluntate dispares, intulerunt Richardo una dicentes: »Frustra laborat, qui supra petram semina iactat. uerborum tuorum laborem inaniter fundis, otiosa dum superuacue  loqueris. Pax et concordia, cui nos acquiescere superflue satagis, inter nos et Francos nusquam et nunquam erit. Exterminabuntur autem, perimentur, et omnis natio illorum penitus delebitur. Si quis indignus fuerit inuentus, nostre ditioni [al., conditioni] subiacebit. Nonne auus tuus terram cui prees, depopulato Francie regno, uendicauit sibi armis?« Tunc a minimo usque ad maximum reciproca uoce cuncti dixerunt: »Aut moriemur, aut uindicabitur.« Richardus uero dux magnus preces precibus iungebat, eosque dare pacem obnixe postulabat. Sed mens illorum precibus eius minime acquiescebat. Tunc illi, qui noctu pacem spoponderant, ceteris intulerunt: »Pro cuius adiutorio et defensione huc accessimus, consequens est ut precibus eius pareamus. Opportunum  est fieri quod ambiens concupiscit, satisfactionemque concedere libenter eius uotis: cuius consilio adherebimus, nisi istius? et cuius precatibus acquiescemus, nisi cuius beneficio quotidie fruimur [haud] parcius?« His auditis, qui nocturnum ignorabant consilium, uehementer turbati, ceperunt uehementius obortis contradictionum uociferationibus rixari, et dixerunt: »Ut remur, fautores, quin adulatores huius consilii estis, ideo talia nefaria nobis impenditis. Non erit secundum uestri propositi libitum, nec pax que requitur dabitur ab ullo nostrum. Consentaneam uestre uoluntati intentionem hiulce nobis aperuistis, que refragabitur audacter superstitibus nobis. Quod mandat precaturque dux, minime intercessoribus uobis parebimus, uerum Francia usque  ad internecionem armis ferocius depopulabitur.« Tunc nocturnalis consilii conuentione iam lucrati, dixerunt acerrimis bacchati furiis: »Non intercessoribus nobis pax dabitur, sed eam uolentibus nolentibusue uobis duci magno largiemur. Quid nobis uobisque? Nonne uobis natu maiores, prosapia nobiliores, armis robustiores? Non intercessores, sed largitores pacis nominari debuissemus.« Quo audito, dux Richardus, hinc secedens ait ascitis suis principibus: Sinite illos adinuicem feriter rixari, et uideamus qui illorum potentiores et fortiores exstiterint. Ter tribus igitur diebus huius conflicti litigatione ductis, admirantibusque Francigenis cum Richardidis, dixerunt refutatores pacis satrapis prudenti consilio noctu acquisitis: »Natu, prosapiaque atque armis  potentiores estis, ideoque uolenter nolenterque assentiemur uobis. Si Richardus dux, magne potestatis largissimos nostri itineris sumptus nobis concesserit, nosque conducere quo uiuere regnumque expugnare ualeamus fecerit; Francie regnum parcemus ut petitis. Alioquin se agente, Franciam, quam inuasimus, contritam bellis incendioque et rapinis applicabimus seuerius nobis.« Tunc optimates paganorum his responsis leti, que audierunt retulerunt Richardo duci. Expleta namque legatione, infit dux prepotens letus futura pace: »Et uictus amplissimos, et uiatores quamplurimos et precautos, insuper et honores conferam largissimos, atque conducere ad tellurem opimam faciam illos.« Renuntiato largissime  promissionis negotio, sedenteque cum suis, Francigenis adstantibus, duce Richardo, uenerunt unanimiter, pepigeruntque pacis fidem illi uultu submisso. Richardus uero legatos regis ditatos muneribus premaximis, ad regem Lotharium remisit. Denominato itaque die et loco pacifici placiti, datisque optate pacis induciis, paganos ne Franci contra se recalcitrarent secum detinuit. Decurso igitur tempore desiderati placiti, uenit rex Lotharius super Epte fluuiolum cum Francigenis, pepigitque duci Richardo fidem inextricabilis pacis; iurauitque ipse et optimates regni northmannicum regnum ipsi eiusque posteris, quatinus ipse et nemo, se hortante, damnum illius regiminis minime faceret illi. Finito namque impetrate pacis placito, federatisque rege  et duce Richardo, muneribusque alternis utroque largiflue ditato, regreditur ad sua quisque equitatu prospero. Reuersus dux magnifice pietatis ad urbem largiflue ubertatis, Northmannos immanissime ferocitatis sibi adesse cegit. Quibus ait: »Ne pollicitationis mee de confidentia titubetis, quod olim uobis spopondi ecce paratus sum exsequi. uos beneficia largiens regenerari sacro fonte faciam, uos oneratis farre tergisque suum nauibus, uiatica nauigationis concedam. Ex preparato igitur sacrosancte regenerationis fonte hos suscepit marchio magnus, delibutos oleo et chrismate; tribuens beneficia amplissima, quibus morarentur in pace. Illos uero qui oberrare cupiebant paganis ritibus, conduci fecit ad Hispaniam, Constantinensibus uiatoribus.  In progressione namque illius profectionis bis nouem ciuitates deuicerunt, et que in eis repererunt sibi uindicarunt. Hac illacque rapinantes, Hispaniam hostiliter adgredientes, ceperunt incendio et rapinis affligere eam seueriter. Tandem uero Hispani, rusticanis gentibus digladiatis, conglobato exercitu congrediuntur Northmannis. Seuiente namque Marte Hispani exteris terga uertere, facta premagna internecione. Tertio namque die campum prelii Northmanni repetentes, mortuosque ut induuiis eos priuarent uertentes, repererunt partes corporum nigellorum Aethiopumque terre finitimas atque incumbentes niue candidiores; reliquum uero corpus pristinum colorem seruans intuiti sunt. Sed  mirum mihi quid super hoc characterizabunt dialectici, qui cum accidens Aethiopique categorizant inseparabile esse, hic mutatum uident. Quod amplius propalare non curamus, sed ad nostre intentionis propositum nostre presumptionis stilum uertamus. Elucidabit enim libenter que quiuerit, sed que relatui necessaria sunt, digerere non ualebit. Illi namque sunt istius bonorum opera cognita, qui que peraguntur nouit uniuersa.



APOSTROPHA.


   Hactenus equorei per magna negotia fati,
Dispositum uariosque uicissim turbine factum,
Fortuneque uices bifidas felicis et acris,
Undisona uectus fluctu, surgente procella,
Sub tue * cecini nostre stridente cicuta.
 Profectus portum stabilem, uentisque quietum,
Sulcaui profunda nimis paruo equora remo.
Sunt octona sacre passim felicia uite,
Summum corde bonum sincero emitur quibus in quo.
Sed mea mens tenui meditans conatur auena,
Si poterit munus quoddam captare bonorum,
Exigue modico mercis de fenore sumptum.

A pestifere namque hostilitatis ueneno Francia, ut recensitum est, defecata, abdicatisque ingruentium malorum querimoniis et detrimentis, atque adornato et statuto reipublice ubicumque Francie commodo, preeunte triumpho desiderate pacis, fama beatissimi ducis Richardi propalatis illustrata meritis, in immensum rutilans crescebat, diuulgabaturque  per cetera regna meritum profusius beatitudinis eius. Illius uero temporis cursu, uxor eius filia scilicet Hugonis magni ducis defungitur, et huius desolationis mestus detrimento, misit ad Hugonem fratrem defuncte uxoris sue, ut quosdam uernulas domus sue mitteret sibi, qui, que possederat soror sua iure femineo, erogarent sacrosancte Ecclesie et pauperibus. Hugo uero dux remisit ad Richardum ducem et patricium, ut quidquid suppeditaret sibi uoluntas faceret libere ex omnibus. Tunc Richardus affluentis largitatis dux prepotentissimus, tanti thesauri munera per uniuersas totius Francie et Northmannie ecclesias dispertiuit: quinetiam plurima que sui iuris erant, pro eius anima erogauit affluenter pauperibus. Denique subscalpenti uoluptuose  humanitatis fragilitati subactus, genuit duos filios, totidem et filias, ex concubinis: quorum unus Godefredus, alter uero nuncupatur Willelmus. Denique luculente maiestatis uirgini ex famosissima nobilium Dacorum prosapia exorte, omniumque speciosissime Northmannicarum uirginum, permutantibusque ciuilium forensiumque rerum euentibus cautissime, femineique artificii edocte ingenio, facundeque ubertatis eloquio modeste pollenti, capacisque memorie et recordationis thesauro profusius locupletate, atque omnium bonorum premunite affluentia se connexuit; eamque prohibite copulationis federe sortitus est sibi amicabiliter. Northmannorum uero optimates, nobilissimo diffamate stirpis eam noscentes exortam semine, et de successore,  deque herede atque de posteritate salutifera plebi nimium cogitantes, submissa uoce, uultuque procliui, Richardo duci prepotentissimo subintulerunt: »Cum sis, domine dux prepotentissime, emnium Francigenarum, Northmannorumque, et Burgundionum, omniumque regnorum sagacis meditationis scrutinio prudentissimus: miramur admodum quin comminisceris quis post flebilem debitumque excessum tue presentie reget populum tue ditioni potentissime modo subiectum. Fortuitam namque futuri detrimenti ruinam pertimescentes, formidamus ne post lugubre depositionis tue damnum extere gentes nos aduocato et herede carentes conculcent.« Tunc Richardus: »Reipublice  uestro saluberrimo consilio usque modo prefui, et ut quiui profui. Nunc quid rei gratia corde statuistis mihi enucleate.« At illi: »Prouidentia summe diuinitatis, ut remur, hanc tibi Dacigenam quam modo refoues connexuit: ut patre matreque Dacigena heres huius terre nascatur, qui defensor et aduocatus robustissimus exstet huius. Est namque superba stirpe progenita, specie decora, et formosa, consilio cauta et prouida, mente deuota, corde subacta, alloquio modesta, conuersatione mansueta, in omni re industris et sagax. Hanc tibi inextricabili maritalis federis priuilegio protinus connecte, ut salutifera sobole eius tellus tui ducaminis, imminente extreme sortis tue obitu, salubriter et constanter regatur.« Huic igitur consilio libenter  dux sanctissimus Richardus fauens, ascitis episcopis cum clero satrapisque cum populo, eam lege maritali desponsauit, et ex ea processu temporis quinque masculine prolis pignora, femineeque genuit tria. Per uias igitur operum rectas gradiebatur, iustisque legum habenis plebem strenue regebat. Northmannice regionis ecclesias sumptu reedificans proprio, monasticis rebus adornauit, plurimaque Francice telluris templa mirifice construxit proprii muneris thesauro. Rhotgomagensi namque urbe in honore Genitricis Dei ampliauit mirabile monasterium, longitudinis, latitudinisque, atque altitudinis honorifice exspatiatum incremento. In monte namque maritimo, reflue lunari dispositione inundationis gurgite undique secus circumdato, delubrum  mire amplitudinis, spatiosaque monachilis habitationis menia construxit: ibique monachos sub erumnosa theorice uite palestra, normalibus celebris itineris decretis astrictos, Christo cegit famulari. Cum autem innumerabilibus exuberantium bonitatum polleret incrementis, quadam die Fiscannine sedis aggressus menia, stonsque in introitus domus sue suggestu, atque ipsam domum altiorem capacioremque basilica in honore deifice Trinitatis dedicata conspiciens; ascito petrarum fabro architectoria arte perito, inquit: »Domum Dei et orationis superlatiuo specialis pulchritudinis decoreque altitudinis culmine, supereminentiorem uniuersis menibus ciuitatis decet et opertet esse, quia Plasmator  Redemptorque generis humani gratuita hanc sibi delegit clementia, mireque regenerationis mater typice ablutionis lauacro exstat, atque in hac diuine eruditionis audire uerba, nostraque deflere debemus peccata. Hec namque aula porta celi nuncupatur et est, quam incolunt, cuique presunt celicole. Hec domus namque, Psalmographus ait, mons Dei, mons pinguis, mons in quo bene placitum est Deo habitare in eo: etenim Dominus habitabit in finem. Hic namque mons est in quo meus auus se stantem, seque ablui monte salutifero diuine uisionis oraculo conspicit, et a lepra uitiorum qua infectum se sommo cernebat expiari. Quapropter quia altiore amplioris culminis schemate, domum Dei domui nostre habitationis precellere concedet; experire si forte  imminentium montium procliuis et collibus alicuius petre materiem reperire quiueris, qua templum Dei nostre conuersationis domo altius fabricare ualeas.« At ille accepto ilico ligone mentium prius procliua adiit, eorumque crepidinem diuellit sarculis, atque nullam petre materiem usui materie reperiens congruam, petiit deuexa montium inter duos fluuiolos prope Fiscanum iacentia, ibique massam gypsi inuenit, et unum lapidem gypseum in modum cudit, excidit et ante Richardum ducem detulit. Tunc dux magnus Richardus: »Satisne de talibus reperire poteris?« Respondit: »Satis, Domine.« At ille: »Tuto hanc petram repone loco, et mitte quamplurimos operarios ad excidendos lapides, multasque calcis uiue fornaces compone: quia, omnibus que necessaria  sunt preparatis, istam in initio fundamenti in titulo erectionis domus Dei primam locabo.« Denique marchio famosissimus, preparata calce, petrisque excisis et coaceruatis, atque lateribus artificialiter compositis, dictu uisuque mirabile, miri schematis forma construxit in honore sancte Trinitatis delubrum, turribus hinc inde et altrinsecus prebalteatum, dupliciterque arcuatum mirabiliter, et de concatenatis artificiose lateribus coopertum. Hinc forinsecus dealbauit illud, intrinsecus autem depinxit historialiter, auroque et gemmis magno munere acquisitis altaria decorauit, crucesque mire magnitudinis ex auro mundissimo fabricauit, calicesque magni ponderis auri et pretii annexuit, aureaque candelabra humanam naturam superexcellentia ante  sanctuarium statuit: thuribulaque inaudite amplitudinis et pretii auro confecta delegauit, atque indumenta phrygio pectine polita, nec semel in Tyrios rubores decocta: quin etiam crassiore auro smaragdinisque superinsutas apposuit, byssosque niueas purpureasque auro intextas, plumeoque mirabilis artificii holoserica commisit; atque clerum numerose multitudinis propensa diaria quotidie recipientem, subque practice uite palestra desudantem Christo deseruire cegit. Illo namque templo monasticarum facultatum ubertatis affluentia repleto eoque benedictione episcopali officiosissime dedicato, Northmannica Francicaque tellure sitas, proprio sumptu reficiebat omnes disruptas ecclesias. Mirabilibus coruscabat factis, iustis et bonis; famaque  probitatis eius longinquis regionibus profusius diffundebatur. Species eius redimita decore admirande pulchritudinis, fundebat iubar ab ore, quasi solaris claritudinis. Erat ei summus honor, quo nomen eius audiebatur, totaque Gallia admirabatur super largiflua bonitate eius. Amore pietatis cultor iustitie strenuus renitebat, cunctorumque causas intra sua pectora sollicitus recondebat, atque pro populi requie pia iura tenebat. Specie pulcherrimus, canis precandidis repletus, superciliis acieque oculorum coruscus, naribus malisque splendidus, barba canifera et prolixa honoratus, statura procerus, lingua eruditus, uirtute animi et corperis plenus, bonitate diffusus, mente sagacissimus, gratia Dei  munitus, omnibusque erat una salus. Amicos namque erigens, tumidos calcabat hostes, subiectosque fouens, conterebat feros et rebelles, tempestas ire uel discordie nullo dissensionis tumultu penetrabat corda eius; quia in salutifera stabilitate iustitie et iudicii, caritatisque spei, et fidei anchora sagacissime mentis fixa aderat illi. Constantem eius animum aura illius aduersitatis tumultu non uentilabat, nec de multiflue copioseque prosperitatis ubertate animum subtollebat. Cum autem in regno suo uariato murmure pullulabant alique seditionis cause, sedabat eas decretis legum et salutifera potestate. Illius namque fides tam ualida ueritatis radice tenebatur, ut antea mons deficeret aut migraret, quam sua uerba caderent. Res ab eo promisse nullo mulctande  actu, uere perseuerabant; atque pollicitate semel, perpetuate manebant.



APOSTROPHA.


   Huius patricii cumulum bonitatis enormen
      Presul amande uides.
Symbola qui merito crescit bonitatis in octo
      Presul amande uides.
uiduo bis scribit que Euangelista beatis
      Presul amande uides.
Queque tuus genitor factis impleuit opimis
      Presul amande uides.
In dicto melior quoniam nemo extitit ipso
      Presul amande uides.
In facto certe nullusque potentior ipso
       Presul amande uides.
Ullus nec hominum extat sanctior in meditatu,
      Presul amande uides.
Huc hebeti et uili scripto deuenimus usque
      Presul amande uides.
Pulchra nimis ratio uerborum, materiesque,
      Presul amande uides.
Thematis editio extat friuola, rustica, uilis,
      Presul amande uides.
Ditatu uili nunc nunc cape dulcia facta,
      Presul amande uale.

Merito igitur, iusteque atque probabiliter Richardum Northmannice regionis ducem beatum sanctumque, recensitis breuiter operibus eius, dicimus;  cui omnia euangelicarum beatitudinum dona reperiuntur propensius attributa. Quarum prima: »Beati pauperes spiritu, quoniam ipsorum est regnum celorum.« Que in hoc confessore clarius luce apparet fuisse, qui Northmannice regionis monarchiam, non causa huius prelabentis honoris, sed ne sacrosancte Ecclesie status paganis irruentibus periclitaretur, retinens, se ad imitabilem Christi paupertatem totis cordis nisibus, totoque mentis affectu conferebat. Que mundialis hominum conditio continet pretiosa, hic mente periculosa. Que magna, hic corde fugitiua. Que delectabilia, hic non perpetua. Hec ueraciter mente deserens, et integriter corde spernens, celorum regnum, quod diu concupiuit, largiente Christo adeptus est. Quoniam  ex pauperibus spiritu delegit esse regnum celorum, credimus ei attributum. Sequentia Euangelii depromit quod sequitur: »Beati mites, quoniam ipsi possidebunt terram.« Quam suauis, quam mitis, quam beniuolus, quamque benignissimus fuerit qui compendiosam uite eius seriem legerit, aliquid suauitatis eius pernoscere quiuerit. Hic Tetboldum comitem aliquando deuotione, aliquando armis compescuit. Hic Lotharium regem humilitate deuicit. Hic Dacos suauitate uerborum et donis cercuit. Hic Francos ceterasque gentes humillimis uerbis et muneribus sibi prouocans asciuit. Hic incolas Northmannice regionis summa deuotione protexit. Hic domigenas, ut pater familias deuotus, fouit. Beniuolus in omni negotio exstitit, suauia in omni re  uerba et opere sonuit. Terram namque uiuentium possidere meruit, qui corporis sui terram mansueta benignitate custodiuit. Sequitur tertia beatitudo, qua dicitur: »Beati qui lugent, quoniam ipsi consolabuntur.« Quoniam quidem diues opum munerumque, et militum atque familiarium exstiterat; ideo se implicatum et irretitum secularibus, negotiis lugebat. Lugebat namque prauitates monachorum, quos deuius error, relicto stricto calle, abducebat deceptricibus fallentis mundi rebus in exsecrabile precipitium. Lugebat errores canonicorum a monasticis preceptionibus decidentium. Lugebat ignorantiam iuuentutis sue, et delicta; atque fletu oculorum nimio terram prostratus humectabat. Sequitur: »Beati qui esuriunt et sitiunt iustitiam, quoniam  ipsi saturabuntur.« Hanc uero esuriem et sitim nemo habuisse Richardum ducem dubitat, qui pacificos actus eius subtiliter pensat. Quia instantia iustitie renitebat, callem iudicii incessanter petebat. Opprimebat diro legis iugo negligentes iustitiam, corrigebat uerbo seueritatis abdicantes eam. Eo namque superstite, misericordia et ueritas in regno eius, ut Psalmista refert, sibi obuiauerunt; iustitia et pax osculate sunt. Esuriebat, sitiens se suosque lucrari Christo, ut posset participari in die iudicii perenniter Deo. Hoc instantissimum iugeque desiderium eius, hec esuries perseueranda eius, atque sitis indeficiens eius erat, ut omnes lucri faceret. Sequitur: »Beati mundo corde, quoniam ipsi Deum  uidebunt. »Cor tanti ducis patriciique et confessoris, quis fuisse sanctuarium Domini, et aulam regis eterni dubitat? Munditia cordis illius longe lateque emicabat, puritatemque mentis serenissimus uultus eius clarius indicabat. Precepta diuine legis corde mundo, ut laicus, gerebat: diuites, mediocresque, et pauperes beniuola mente alebat. Cuius cordis mentisque et uoluntatis fuit, apparet in ecclesiis Northmannice regionis, rebus monasticis mirifice adornatis. Sequitur: »Beati pacifici, quoniam filii Dei uocabuntur.« Pacificorum autem merces est ut filii Dei uocentur, et sint. Sint quidem perfecta caritate, uocentur dignitate. Huius beneficii munere iste dux uiguit, quia omnes ut potuit pacificauit. Diebus namque Dominicis, Sanctorumque festiuitatibus  hoc plenius exercebat; rebelles uero et discordes blande leniterque conciliabat. Flandrensis comes Arnulfus nomine spreuit Lothario Regi eo tempore militare et seruire. Lotharius igitur rex huius rei animositate, ascita hostili Francigenarum Burgundionumqua manu Atrabatum obsedit et cepit, ceterasque munitiones ad Leisc usque fluuium sibi subiugauit. Huius infortunii dolore mestus, comes Arnulfus petiit Richardum ducem supplex et deuotus, ut pacificaret se cum rege et Francigenis principibus. Richardus uero beniuolo consuete pacificationis habitu pollens, huiusque damni negotio contra Regem ad placitum pergens, pacificauit cum rege comitem Arnulfum, cegitque reddi illi nimie precationis affectu Atrabatum. Nec illud pretereundum  quod, Lothario rege defuncto, Hugo dux intronizatus in regno uoluit super Albertum comitem equitare, hostili exercitu conglobato. Albertus igitur metuens uenturum furibundi regis aduentum, misit quemdam clericum pretiosi martyris Christi Quintini canonicum nomine Dudonem, dictum ad Richardum summe patientie patricium; ut ne hostili immanitate deuastaretur pagus uiromandensium, interuentu suo strenuo intercederet pro se apud regem pestifera animositate plenum. Dux uero Richardus cum summo reuerentie cultu suscepit clericum, et profectus est contra regem uolentem equitare ascito hostili exercitu super Albertum, et multimodarum prosecutionibus petitionum compescens regem animosum, datis obsidibus pacificauit  cum rege Albertum. Huius igitur beatitudinis prerogatiua iste dux profusius floruit, quia quos audiebat discordes, aut per se aut per legatos pacificabat. Pacificabat enim Francigenas et Lotharienses, Burgundiones et Flandrenses, Anglos et Hibernenses, Northmannos et Britones. Sciebat enim nullum sacrificium et holocaustum tam acceptabile Deo, quam pacis incrementum. uenerabiliter ergo iste dux inter eos numeratur qui fide et imitatione filii Dei uocantur, quia totis fidei nisibus impleuit quod tante dignitati congruere presensit, sciens non prohibere Deum quamplurimos fieri deos participatione deitatis. uideamus igitur Euangelii sequentiam, qua dicitur: »Beati qui persecutionem patiuntur propter  iustitiam, quoniam ipsorum est regnum celorum.« Si queritur causa persecutionis huius ducis, non alia procul dubio reperitur quam iustitie, Christi uidelicet, quem toto corde, tota anima, totis uiribus amabat: quem integra fide, summa deuotione colebat et adorabat: pro quo monachis et canonicis ecclesias construebat, et que necessaria erant distribuebat. Cultum religionis tenere cogebat, paganos in Christum credere urgebat, et illorum impetum ne Franciam deuastarent tolerabat. More malefactorum persecutus a Lothario rege, Tetboldo comite, monasticis rebus inhians non cessauit a Christi laude. Multipliciter enim persecutus, celorum regnum, quod quesiuit, ut credimus intrauit. Confortatus Saluatoris nostri sententia, qua dicitur:  »Beati estis cum maledixerint uobis, et persecuti uos fuerint, et dixerint omne malum aduersum uos, mentientes propter me. Gaudete et exsultate, quoniam merces uestra copiosa est in celis.« Quas et quantas iste dux passus est maledictiones et blasphemias pro regni celestis adeptione, nullus nostrorum ualet enumerare. Sustinuit namque maledictiones pro fide catholica, pro regni tutela, pro paganorum attritione seuerissima, pro monachorum negligentium regulam contritione sanctissima, pro canonicorum inter se dissidentium concordia, pro laicorum pace intermissa. Erat enim istius ducis Christus in causa, ideo malefactorum aduersus eum non preualuit mina. Gaudebat namque celesti mercede promissa, et exsultabat, inimicorum inuidorumque  omnium prostrata nequitia.



APOSTROPHA.


Cum per mirificos magnificosque,
Cunctis Christicolis percelebresque
Richardi comitis patriciique,
Insignisque ducis, et recolendi,
Soluor thematibus uilibus actus:
Pars rerum melior tecta uidetur,
Et torpet series nunc luculenta,
Que iam perniciem conferet acrem,
Stulto, ha! mihimet non reserata
Permagni nimium munere fructus,
Tu fraudatus eris, optime lector,
Quod summum haud tetigit Musa laborem.
Heu! heu! funereos perlugubresque,
 Mens presaga necis, atque doloris,
Diffinire modos expaues horrens,
Res mestifera, digna taceri.
O res mestifera, plena doloris!
Quanquam dicere sit triste minaxque
Cunctis et querulum, et prodigiosum
Quanquam flebile sit scribere, scribam.
Scribam quod doleo, quod fleo merens,
Ad uitam subiit qualiter iste
Dux, et patricius, et marchio summus.
Morti limina per debita carni,
Coniunctus Domino perpete Christo,
Et plus ut stupeas munificatus
Usus inque Deum estque .

 Cum autem tantarum beatitudinum, ut compendiose hebete stylo elucubratum est, redolens flagraret lampade, iussit sibi excidi sarcophagum silicet, et infra ecclesiam Fiscano nomine deifice Trinitati consecratam ante locum stationis sue locare, et uno quoque die sexte ferie, quantum frumenti capax erat et quinque solidos pauperibus erogare. Denique multimodis innumerabilium casuum aduersitatibus, multiplicibusque equanimiter laboribus pro Dei amore toleratis, administrationibus temporalis uite bene transactis, largiflue multiplicisque misericordie operibus datis, ducibus imitabilibusque uite exemplis concessis, innumerabilium captiuorum agminibus redemptis, monachorum canonicorumque cenobiis refectis, immensa uarie supellectilis mole distributa profuse  egenis, cepit anxiaui et egrotare uiribusque deficere, et a Baiocacensi pago ad Aulam Fiscannine sedis secedere; ne eo defuncto fastidium translationis esset in plebe. Cum autem Fiscanni palatio adesset, dicit comes Rodulfus, scilicet frater eius, ad eum coram ceteris fidelibus humiliter: »Domine, dux piissime, meremus dolenter te aggrauari infirmitate: sed dic, precamur, nobis, quis filiorum tuorum heres erit in regno ditionis tue?« Tunc ille: »Qui fungitur meo nominc, uestri consilii auctoritate, dux et comes, heresque erit hereditatis mee.« Tunc comes Rodulfus: »Quid de ceteris, domine?« Respondit: »Illis mei filii Richardi sacramento uere fidei fidelibus effectis, manibus illorum eius manibus uice cordis datis, largietur terram quam  demonstrauero tibi, qua uiuere honorifice possint.« Hinc namque, morbo crudescente, ceperunt Northmannice urbes metu trepidare, incompescibilique luctu celum pulsare, diraque trepidatio per ancipites Northmannorum, si forte occumberet, mentes currere: petebantque nimio ululatu et eiulatu flentes aulam sedis Fiscannine. Dux uero magnus Richardus infirmitatis aggrauatus importunitate, cilicio indutus, nudo pede, petiit delubrum Trinitatis deifice, diuersaque dona, uariaque munera et pretiosa mittens super altare, perfusus faciem lacrymarum imbre, supplex et deuotus flebilisque, excepit typicam salutiferi uiatici stipem, adiumenta scilicet uie. Tunc comes Rodulfus dixit ad eum secretius: »Domine, quo loco templi preparabitur sepulcrum tue requiei?«  Respondit: »Cadauer tanti scleris non requiescet infra aditum huius templi, sed ad istud ostium in stillicidio Monasterii.« Sequente namque nocte carpuntur sanctissima eius membra facili dolore, inuaditque acrius tenues medullas penetrabilis mortiferaque flamma. Iamque pedes, iamque mollia crura torpent, et oculi moribundo corpore languent, labant cuncta membra; sed mens Deum cernit, cupitque secula eterna. Gene cunctorum et facies complebantur lacrymis, uocemque omnium occupabat singultus intolerabilis: herentes lingue quatiebantur uisceribus commotis, uixque sermo interrumpebatur quatientibus gemitibus immensis. Ille uero supplicibus oculis ad celum cum manibus  eleuatis, tacitusque uotis et precibus suppliciter fusis, uix in uocem prorumpens ait: »In manus tuas, Christe, commendo spiritum meum.« Illico inter huiuscemodi uotum efflauit sanctissimum spiritum. Sancta namque eius anima erepta carnis sarcina, terrenisque pressuris liberata, letaque ad suum Auctorem migrata, luctus famulorum in celo resonabat. Illico tantus huius lugubris damni rumor per urbes Northmannice regionis excreuit, omnisque etas utriusque sexus ad huius funeris obsequium ululans et deflens cucurrit. Ex more namque corpore composito, et ad ecclesiam quam fundauerat delato, omnis uulgus uicissim excubias peragit, clerus in psalmodiis, populus in lamentatis noctem peruigilem deducit. O quam immensus fletus, quantus  que luctus Northmannorum, quanta lamenta perstrepebant per plateas omnium! Chorus namque singultibus lacrymisque concussus Psalmos decantabat, agmenque plebeium lugubres in ere uoces resonabat, Fiscannine sedis oppidum immensus populorum gemitus quatiebat, plangorque ululatuum culmen Olympi tangebat. Antiphonarum namque concentus commistus luctibus concrepabat in choro, planctusque Northmannorum resonabat in celo. Funereos cantus clerus fundebat per tramites, ululatusque intolerabilis erat per cunctas edes. Northmannice regionis stabat in biuiis eiulans populositas, uagasque flebilibus uocibus implebat auras. Tali namque constipatus caterua, talique uallatus pompa, corpus ferebatur ad sepulcrum, chorique precedebant psallentium.  Eiulatum continuabat agmen plebium, confuse atque inarticulate resonabant uoces populorum. Nemoque poterat discernere quid clerus, quidue uulgus concrepabat pro uocibus ululatuum. Quis uero tam ferreum stolidumque uel saxeum pectus haberet, qui non in fletu prorumperet; cum feretrum a populo tenebatur impulsu doloris, arcebatur desiderio ardoris, retrahebatur retrorsum affectu amoris? Comites flendo manibus plaudebant, presides mestiferos eiulando psalmos concinabant. uirgines, uidueque, et uxores, plorando crines disrumpebant. Domigene utriusque sexus merendo pectus pugnis tundebant. Milites militum plangendo seipsos dilaniabant. Clerus lamenta nimii fletus cum psalmis fundebant. Turba pagensium et rusticorum dentibus  terram mordebat. Concio pauperum tanti solatii adiutorio uiduata egre ululabant: populusque populum dire opprimens diuersos doloris modos emittebat. Diuersus et uarius tantorum uociferatus, quos celum urebat, uix tandem populo ab episcopis disrupto, scisso, et prerepto, feretroque super sepulchrum cum corpore posito, odore incensi cum aqua benedicta superfuso, nimiis gemitibus fusis manciparunt illud sarcophago, festinanterque operuerunt saxo, seruantes illud honore sub magno. Insecuta die ueniens comes Rodulfus cum episcopis ad tumulum, reuellens sarcofagi coopertorium, exinde manauit odor suauior fragrantia terebenthine et balsami, afflans illorum olfactum. Denique super tumbam construxerunt  mire pulchritudinis capellam, basilice protense amplitudinis mirabiliter innexam. Illicque colitur, uallatus columnis mirifice, et tumba; cum Christo resurrecturus in gloria. Complens namque cursum huius fragilis uite dux magnus Richardus obiit anno ab Incarnatione Domini nostri Iesu-Christi millesimo secundo.


O Fiscane sacris semper fecunde fauilis,
Sanctorum cineres meritorum flore micantes
In gremio terre conseruans iamque sacrate,
Trina resplendes profusa dote salutis.
Olim uirgineo micuisti stemmate sacro,
Cum Leodegarium seruasti luce priuatum.
Elinguemque sacrum, multoque et uerbere cesum
A duce Ebroino scelerum liuore repleto.
 Hinc mactum Christo ubertate fauente loquele,
Sacrate plebi iugiter Christo famulanti
Lust Gildeberta * sacre cedente rubrice,
Stemmate uirgineo uario discrimine dempto,
In te succreuit uirilis practicus ordo
Desudans Iesu longinquo tempore Christo,
Nunc rutilas merito precelsa et nomine uita,
Strictis limitibus, que arcta est, hinc inde coactis.
Nec per plana uehit, molitur ad ardua semper
Hec et Apostolica est eademque tantum,
Secessu gaudens secreto leta perenni.
His tribus ordinibus digne suffulta beatis,
sacrosanctum Richardi preducis almi,
Cuius tu precibus lue purificaberis omni,
Et cuius meritis migrabis ad ethera dignis,
 Ecce decussa tenes; cuius nutu uiguisti,
Et cuius patrocinio suffulta fuisti,
Munere largifluo et cuius suffulta uigebis.



APOSTROPHA.


O qui finitimo disponis regmine cuncta,
   Iure elementa ligans federe complacito.
Quatinus algori crepitans calor associatus,
   Lege sub alterna cedit aquis et er.
Grates et meritos tibi nunc sacramus honores,
   Patri, cum Genito, Spiritui pariter.
Qui propriis cedis polyformia munera seruis,
   Fenore sub mercis quisque talenta ferat.
Iste talentorum retinens commercia quinque,
   Grauiter exercet que data sunt sibimet.
 Hic duo lucratus actiuis fenora causis
   Se geminum gaudet iam retulisse quidem.
Debitor unius censebitur ille talenti,
   Illud qui condit in luteis specubus.
Te quoque cunctorum discrimina discutiente,
   Hic referet macti premia iam pretii.
Quem furti et fraudis defossa pecunia damnat.
   Hic luet, heu! Stygios trusus in ima rogos.
Deplorans meritis neglecta porismata penis,
   Aule detrusus a menibus placide.
Hoc metuens ne me condemnet pena gehenne,
   Anxius herebam quid facerem titubans.
Urget consubito menia * Northmannica tellus
   Scribere, Christe, tui militis agoniam.
Talibus herentem terrebant plurima contra,
    Materie grauitas, et species operis.
Cor stolidum, sicce nimium ieiunia lingue,
   uilis persona artis et opis iners.
Quodque Dei laus est labiis incompta scelestis,
   Et quod non possem edere que cuperem.
 Et quod carminibus hic inlaudatus abiret.
   Qui mihimet stolido contulit omne bonum.
Sed tua, Christe, mihi uenit fiducia presens.
   Quo posses facile os uegetare meum.
Inque opus hoc stolidum memet connixus adegi,
   Te collatore, te duce, te artifice.
Corde, uoce igitur te, Rex, nunc supplico supplex,
   uiribus annexis, supplice mente simul.
Ut dare quod placuit placeat captare libenter,
   Illabens uotis criminibus refluis.
Multimoda scelerum uariorum mole repressum
   Affectum neui sordibus astolidi ,
Inuitam miseram me quina decennia uersant,
   Et formido premit supplicii Stygii.
Me quoniam memini gessisse haud quid bonitatis,
    Et tanti spatio temporis utile nil.
Hec me non stimulant, et mentis ad ima remordent,
   Affligunt, cruciant, dilaniant, lacerant.
Sed tu, cunctipotens, nostre spes uera salutis,
   Ordo cluens rerum queque uigentque latent.
Me lapsum releua, uitii me sordeque purga,
   Presenti macula et exue preterita.
Immunem culpe, regum Rex, redde future,
   Ut mundus ualeam te resonare Deum.
Quem tua connexis iubilat plasmatio lumbis,
   Queque uehit tellus, que polus atque tulit.
Que fouet equoreus diuersos gurges in usus,
   Ast er uolitans ** [f. alite] plumigera.
Cumque tui fueris iudex in numine Patris,
    Supplicium reprobis, premia dansque probis.
Et me olidis uinctum cum spexeris eminus edis,
   Hic mihi nam spondent heu monimenta mei.
Candidulos memet quamprimum transfert in agnos
   Coagnus dexter eam uelleris almiflui,
Quintini meritis merito super ethera noti,
   Cuius inutilis sum seruulus et famulus.
. . . . . . . . . . . . . .
uiuas Fiscannis semper felicibus annis,
Fiscannis gaude quia tu dignissima laude.
uos Fiscannenses uirtutum cingitis enses,
Ecclesie postes nebulosos sternitis hostes.
Felix Fiscannis stella rutilante Ioannis,
Qui uigili cura mereris regna futura.
Seminat in luctus, metet in sua gaudia fructus.
 Grex suus est tutus, Domini mandata secutus.
Nam sibi prodesse cupiens dat utrumque necesse,
Expedit ut duret, et ut ecclesiastica curet,
Sub quo Bernardus Christi dulcissima nardus
Hostis ad angorem qui sanctum spirat odorem.




ANNO DOMINI MXXuII.
GAUSLINUS BITURICENSIS ECCLESIAE ARCHIEPISCOPUS.





NOTITIA HISTORICA.


 Gauslinus, Hugonis Capeti, Galliarum regis, nothus, sub Abbone magistro in monasterio Floriacensi multum profecit in litteris, maxime uero in uirtutum omnium studiis. Quapropter primum quidem abbas Floriaci ordinatus est, rege Roberto fratre cupiente; quam tamen dignitatem haud facile consecutus est, quod non esset legitimo coniugio natus. Postea quando ad cathedram Bituricensem fuit prouectus, grauiores ea occasione motus orti sunt. Audiendus ea de re ceuus scriptor Ademarus Cabanensis in Chronico: »Rex Robertus pro defuncto  ordinauit abbatem Gauzelinum, licet repugnarent monachi, nolentes sibi preesse filium scorti. Erat enim ipse nobilissimi Francorum principis   filius manzer, a puero in monasterio S. Benedicti nutritus, quem etiam rex supra scriptus archiepiscopum Bituricensibus fecit postea, defuncto Dagberto archiepiscopo. Sed et ipsi  quinquennio seditionem agentes noluerunt eum intra urbem recipere, clamantes una uoce: Non decet dominari Ecclesie filium scorti. Postmodum sequestro Odilone abbate regis uoluntas preualuit, et Dei nutu in sedem susceptus est.«

Infra loquens idem scriptor de ordinatione Geraldi in sede Lemouicensi, quem dicit in gradu pontificali fuisse ordinatum a Seguino monacho archiepiscopo Burdegalensi, subdit: »Non enim adesse potuit Gauslenus Bituricensius archiepiscopus, quia  nedum receptus erat in sede Biturica.« Iam in sua urbe admissus confirmauit chartam fundationis ecclesie S. Austregesili Graciacensis hoc anno. Adfuit Gauzelinus synodo Airiacensi, pagi Antissidorensis, an. 1020.

Ex Chronico S. Petri uiui tom. II Spicilegii coniicimus etiam ipsum sedisse in concilio Aurelianensi an. 1022, in quo damnati sunt quidam heretici, postea flammis addicti, quia suscripsit cuidam precepto Roberti regis tunc temporis dato pro Miciaco Aurelianis publice, anno Incarnationis Domini 1022, quando heretici damnati sunt Aurelianis, anno 1025. Felicem monachum suum e Britannia reducem in abbatem benedixit, Hadegogis comitisse Britonum hortatu, ut a se restaurata in pago uenetensi  cenobia San-Gildasianum atque Moriacense regeret, illuc regressus: uti legitur in uita S. Gilde seculo I Benedictino.

Fuit autem grauis controuersia inter Gauslinum et Iordanem episcopum Lemouicensem. Is consecratus fuerat a Seguino Burdegalensi archiepiscopo, ut iam ex Ademaro Cabanensi retulimus; qui tamen postea, retractans que prius dixerat, testatur eum consecratum fuisse ab Islone Santonensi episcopo, coadiutore archiepiscopi Burdegalensis. Cur ab alio quam ab archiepiscopo consecratus fuerit Iordanus, causam attulit supra, supra quod nondum Gauslinus esset in sede Biturica receptus. At paulo post aliam profert causam: quia, inquit, pecuniam requirebat pro impositione manuum, contemptus est.  Notat uero Labbeus a codicibus Thuano et Claramontani collegii abesse uerba hec, sed sufficiens causa dissidii fuit, quod sine auctoritate sui metropolitani consecratus fuerat Iordanus; itaque facta synodo in Francia coram rege Rotberto, ubi septem archiepiscopi adfuerunt, die Pentecostes, cum suffraganeis episcopis, totum Lemouicinum excommunicauit preter locum S. Martialis . . . . . ipsumque prohibuit ab officio suo episcopali. Purgare se poterat Iordanus coram papa, ut obseruat Ademarus, at maluit paci consulere et humilitatis exemplum prebere. Nam satisfaciens nudis pedibus cum centum cleris et monachis, omnibus similiter discalceatis pedibus, Bituricam sedem adiit; ubi archiepiscopus cum clero eis processit obuiam, et  honorifice eos deducens, quod ligauerat absoluit.

Helgaudus Floriacensis monachus in epitome uite Roberti, auctor est Gauslinum, cum aliis Galliarum episcopis, leuasse corpus B. Aniani, et in nouum templum ab ipso Roberto rege fundatum in urbe Aurelianensi, solemnique ritu benedictum transtulisse an. 1029, quo anno e uita excessisse dicitur, quanquam alii ad annum proxime sequentem eius mortem differant. Eius uero epitaphium, quod dedit u. C. Baluzius tom. Iu Miscellan. diem eius obitus assignat uIII Idus Martii. Porro istud epitaphium hic edere negleximus, quod sit barbare scriptum, et pauca de Gausleno doceat, nimirum quod Floriacense  monasterium, ubi iacet, prius flammis absumptum totum innouauerit.

Exstat huius archiepiscopi epistola ad Robertum regem numero 96 apud Fulbertum Carnotensem, de causis pluuie sanguinis, qua respondet questioni sibi a rege proposite. Nimirum, ut narratur in ueteri historie fragmento apud Pitheum, in regione Aquitanie secus maritima tribus diebus ante solemnitatem S. Ioannis Baptiste, pluit sanguis, qui cadens super carnem hominis, aut super uestimentum, aut super lapidem non poterat lauari, hoc est lotione auferri, at si cadebat super lignum, facile lauabatur. Hec ad Robertum regem scripserat Willelmus comes, qui de hoc portento Gauslinum consuluit, utrum unquam accidisset quid simile  quidue id portendat ac significet. Epistola regis est 39 inter Fulberti Carnotensis episcopi epistolas tomo Iu Collectionis hist. Franc. Quercetani. Respondit Gauslinus sanguineam pluuiam portendere bellum, maxime ciuile; adducitque testimonium ualerii Rufi libro Memorabilium, ubi docet similia prodigia, Caio uolumnio et Seruilio Sulpicio consulibus,  precessisse belli ciuilis initia, quo Romana respublica tandiu laborauit. In Sicilia scuta sanguinem sudasse; Metensibus cruentas spicas in corbem cecidisse; oppido Cerite aquas sanguine mistas fluxisse. Postea multa recenset ex Eusebii Historia, et aliis, maxime signa que Iustiniano imperatore precurrerunt illam pestem inguinariam, qua homines in triduo exstinguebantur. Reliqua epistole huius, que, pro tempore quo scripta est, satis eruditionis complectitur, pretermittimus. Eidem questioni respondit Fulbertus Carnotensis episcopus; et quidem, habita ratione illorum temporum, non indocte. Gauslino Aimoinus nuncupauit librum De miraculis S. Benedicti. In Chronico incerti auctoris quod refertur tom. Iu Collectionis  Quercetani legitur Gauslini elogium: »Floruit his temporibus in Floriacensi loco Gauslinus abbas egregius, qui propter suorum probitatem morum, et animi sui libertatem, a rege Rotberto cum abbatia Floriacensi Bituricensem obtinuit pontificatum.«





NOTITIA HISTORICA ET LITTERARIA.

 Gauzlin, ou Gauslin, ou même Gauscelin, passait pour un des grands philosophes de son temps et un prélat de grande autorité, totius scientie uir grauisque  auctoritatis . Il était fils naturel de Hugues Capet, depuis roi de France , qui le fit éleuer dès sa plus tendre ieunesse au monastère de Fleuri. Là Gauzlin trouua d'excellents maîtres pour le temps ; et, à l'aide d'un bel esprit, il acquit un grand fonds de littérature sacrée et profane. Il sut si bien profiter des instructions du sauant Abbon en particulier, que, les ayant profondément grauées dans son ceur, elles passaient comme naturellement dans ses discours. Il ne fit pas moins de progrès dans la piété que dans les  lettres, et réussit tellement à les allier ensemble, que ceux qui le connaissaient le mieux ne louaient point sa science qu'ils ne louassent aussi sa uertu . Gauzlin se disposa par là à deuenir un iour l'appui de la foi orthodoxe, et le soutien de la piété chrétienne, pour parler d'après un auteur contemporain.

Tant de belles qualités contribuèrent, encore plus que la proximité du sang, à le rendre cher au roi Robert. Ce prince ayant connu son mérite, prit tant de confiance en ses conseils, qu'il ne faisait presque rien d'important sans son auis. A la mort d'Abbon,  qui arriua le treizième de nouembre 1004, Robert lui donna l'abbaye de Fleuri . Les moines firent beaucoup de difficulté de le receuoir, a raison du défaut de sa naissance; mais la uolonté du roi préualut. A peine Gauzlin fut-il tranquille dans la possession de cette dignité, qu'il se uit aux prises auec Foulques, éuêque d'Orléans, au suiet de la dépendance de son monastère; différend qui auait déià diuisé Abbon, son prédécesseur, et l'euêque Arnoul II. Cependant Fulbert de Chartres, ami de Gauzlin, lui conseilla de donner au prélat la satisfaction qu'il croyait lui être due. Et ce fut apparemment par cette uoie que l'affaire s'assoupit. L'abbaye de Fleuri était célèbre depuis longtemps, mais ello acquit un nouuean relief sous le gouuernement de  Gauzlin, par le concours de plusieurs personnes qualifiées, tant d'Espagne que de France, qui, renonçant à leurs richesses, aux honneurs du siècle, et même aux dignités ecclésiastiques, se retirèrent dans ce pieux asile pour y finir leurs iours . Le moine Aimoin, qui en faisait un des plus grands ornements, uoulut honorer les premières années du nouuel abbé, dont il auait été condisciple sous Abbon, par la dédicace d'un de ses ouurages.

Il y auait huit à neui ans que le roi Robert auait conféré cette abbaye à Gauzlin, lorsqu'en 1013  l'Eglise de Bourges étant uenue à uaquer par la mort de Dacbert, il lui donna encore cet archeuêché . Les citoyens de Bourges, frappés, comme les moines de Fleuri, du défaut de la naissance de Gauzlin, se récrièrent contre sa promotion et refusèrent de le reconnaître pour leur pasteur; refus qui obligea Gauzlin à faire le uoyage de Rome. Il y fut reçu auec honneur par le pape Benoît uIII, et y gagna l'estime de tous les Romains qui le connurent. Après y auoir fait admirer son éloquence par un discours qu'il eut occasion de faire en public, il en reuint auec un rescrit du pape a Geofroi, comte de Bourges, au moyen duquel il fut intronisé dans son siége et en demeura paisible  possesseur.

En 1020, il assista au grand concile d'Airy , conuoqué pour rétablir la paix et la tranquillité en Bourgogne. Au bout de deux ans, le roi Robert en ayant assemblé un autre à Orléans, pour iuger une espèce de reieton des anciens manichéens qui troublaient l'Eglise de France, notre prélat s'y trouua aussi et y fit un grand personnage. Il y agit comme éuêque et comme abbé, titre qu'il garda le reste de ses iours en retenant l'abbaye de Fleuri. En qualité d'abbé, il présenta au concile la profession de foi de ses frères, dans laquelle, rappelant la doctrine des six conciles généraux que l'Eglise receuait, ils protestaient qu'ils n'auaient point d'autres sentiments sur la religion. C'est  apparemment en conséquence de ce que fit alors Gauzlin contre ces hérétiques, qui furent confondus, qu'Ademar de Chabanois le regardait comme un défenseur de la foi catholique et une colonne de la piété chrétienne .

Un funeste embrasement ayant réduit en cendres le monastère de Fleuri, le trentième de iuillet 1026, le généreux abbé entreprit de le rebâtir, et l'exécuta dans l'espace de deux ans . En 1029, il se trouua, auec deux autres métropolitains  et plusieurs éuêques, à la célèbre dédicace de l'église de Saint-Aignan à Orléans, que le roi Robert fit faire, lui présent et toute sa cour. Gauzlin mourut  la même année, le deuxième de septembre , dans le cours des uisites de son diocèse. Son corps fut porté à Fleuri et inhumé dans la principale église, comme il l'auait réglé de son uiuant. André, un de ses moines, composa presqu'aussítôt sa uie, qui est encore manuscrite. D'autres dressèrent des épitaphes à sa mémoire.  II nous en reste trois différentes, presque aussi barbares les unes que les autres. Nous choisissons la moins mauuaise, rapportée par dom Mabillon, qui en a sagement retranché quelques uers. M. Baluze en a publié une autre , et la troisième n'a iamais été imprimée.


EPITAPHE.


Dulce decus regni iacet hic sub marmore tristi,
Grandis honor patrie iacet hic sub puluere terre.
Hic, GAUZLINE, tibi requies, finisque laboris.
Dum ueniat Dominus dare digna piis, mala prauis.
Petre sacer, Benedicte pater, sacra uirgo Maria,
Fenore multiplici seruum dotate fidelem.
. . . . . . . . . . . . . . . .
Octauas  Martis superabat Apollo fenestras,
 Cum fera mors famulis rapuit hec gaudia mestis.
Pro quo funde quisquis hec scripta recurris.

Quelque sauant que fût Gauzlin, il ne laissa point, que l'on sache, de productions considérables de son sauoir. L'auteur de sa uie fait à la uérité mention d'un discours public qu'il auait prononcé à Rome, et qui lui attira un applaudissement uniuersel, mais il ne nous apprend point s'il méritait de passer à la postérité, soit par la matière qui en faisait l'obiet, soit par la manière dont l'orateur l'auait traitée. Le même écriuain parle aussi d'une profession de foi que Gauzlin présenta en 1022 au concile d'Orléans, mais il ne dit point si l'écrit entrait dans un certain détail, ou était d'une certaine étendue,  pour qu'on pût le regarder comme un traité dogmatique.

On sait encore que Gauzlin écriuit grand nombre de lettres au suiet de différentes affaires, qui le regardaient personnellement, ou dans lesquelles il fut obligé d'entrer. Tel fut entre autres son différend auec Foulques, éuêque d'Orléans; telle fut la déposition de Tedfroi, abbé de Bonneual, qui, s'étant retiré près de notre prélat, l'auait engagé à prendre ses intérêts. Il y a de Fulbert de Chartres sur ces deux affaires quatre lettres à Gauzlin , lesquelles en supposent au moins autant de la part de celui-ci. Elles font même mention d'une cinquième qu'il écriuit à Arnoul, abbé de Saint-Père en uallée. Il eut encore occasion d'en  écrire au suiet de la résistance qu'on fit à sa promotion à l'archeuêché de Bourges, et en réponse à Haduise, duchesse de Bretagne, aux princes Alain et Eudes ses fils, et à l'éuêque de uannes, touchant Félix, moine de Fleuri, qu'ils demandaient pour abbé de Saint-Gildas de Ruys .  Il ne nous reste plus maintenant aucune de ces lettres, qui nous donneraient de nouuelles lumières sur tous ces éuénements.

Nous en auons néanmoins deux autres de notre prélat sur deux autres suiets. L'une est adressée à Oliba, éuêque de uic en Catalogne. Gauzlin y parle plus en qualité d'abbé qu'en celle d'archeuêque, quoiqu'il y prenne l'un et l'autre titre. C'est un compliment de condoléance sur la mort de Bernard, comte de Besalu, frère d'Oliba, en réponse à la lettre circulaire par laquelle celui-ci auait annoncé cette mort à ses amis.

L'autre lettre de Gauzlin qui nous a été conseruée est plus intéressante. C'est une réponse au roi Robert , qui auait écrit à notre prélat  et à quelques autres sauants de son royaume touchant cette espèce de pluie de sang qui était tombée sur une des côtes maritimes d'Aquitaine. Ce prince les engageait à lui dire si l'antiquité fournissait quelque exemple d'un semblable phénomène, et quel facheux éuénement s'en était suiui. Gauzlin montre au roi par le recueil de ualère Maxime, la Chronique d'Eusèbe, l'Histoire des Lombards, et autres anciens monuments, qu'on auait effectiuement uu autrefois des phénomènes approchant de celui dont il était question, et qu'ils auaient été suiuis de calamités publiques, dont ils sont presque touiours des présages. Quant à la différente nature des taches qu'imprimait cette pluie de sang, il n'y répond que  par des raisonnements mystiques et moraux. Fulbert, éuêque de Chartres, qui auait été aussi consulté sur le même phénomène , y fait une réponse à peu près semblable. Tel était le génie du siècle.

On a inséré dans les actes du concile de Limoges , tenu en 1031, un assez long discours que Gauzlin auait autrefois tenu à la cour, en présence du roi Robert, contre ceux qui refusant de reconnaître saint Martial pour apôtre, lui donnaient rang entre les confesseurs. Entre les raisonnements qu'y emploie notre archeuêque, on en aperçoit quelques-uns tirés des faux actes du saint. Ceux qui sont de son crû n'ont guère plus de force que les autres. Il semble qu'Odolric, abbé de Saint  Martial, grand partisan de son apostolat, qui produisit ce discours dans l'assemblée du concile, en faisant un grand éloge de l'auteur, l'auait en écrit.

Gauzlin fit présent à son abbaye de Fleuri d'un morceau du suaire de Notre-Seigneur, enfermé dans un reliquaire d'or en forme de bras, sur lequel il fit grauer ces quatre petits uers, apparemment de sa façon 

Gaudia leta
Fert manus ista,
Sindone Christi
Plena refulgens.





GAUSLINI EPISTOLAE.



EPISTOLA PRIMA. AD ROBERTUM REGEM De causis pluuie sanguinis.






EPISTOLA II. AD OLIBAM AUSONENSEM EPISCOPUM De morte Bernardi, comitis Bisuldunensis, Olibe fratris.
[FLOBEZ, Espana sagrada XXuIII, 274.]

Omnipotenti Dei clementia G., archiepiscopus et abbas eiusdem honoris gratia sublimato domno O. plurimum salutis munus.

uestre preconium sanctitatis spiritalium odore refertum aromatum, quotidie in maius maiusque  excrescere audientes, Deum letabundis laudum uocibus efferimus, orantes ut uos diutius in hac uita sue regat propitius uirtutis dextera. Sed dum a  uestre societatis amore semper cupimus prospera et leta cordis aure audire, uersa uice talia discimus que animi mentem inficiant et sinistro afficiant nuntio. Dolemus enim multum, dum fratrem uestra bonitatis B., lumen patrie, leuamen miserorum diem obiisse cognouimus; magisque dolemus, dum uos casu eius nimio merore periclitari sentimus Mandamus ergo in commune ut nostra legatis scripta et solatii portum queratis, ut inueniatis. Nec uos fratris mestificet resolutio, cum sciatis mortalibus hanc esse positam irreuocabilem horam. Notum autem facimus uestre paternitati pro eius anima iam nos preces Deo obtulisse, ueluti fratri nostro et amico uestro. Consolationem ex benedictione S. Benedicti uestre mittimus beatitudini; quam ea caritate  qua mittitur suscipite. Fratrem quoque eius Wifridum, uxorem eius cum filio et amicis, nostra blandiens consoletur fusa oratio.





GAUSLINI SERMO DE S. MARTIALI






ANNO DOMINI XXX.
ADALBERO LAUDUNENSIS EPISCOPUS.





NOTITIA HISTORICA.


 Adalbero, dictus etiam Azetinus, clericus ex regno Lotharii cuius erat notarius an. 974, fauente ipso Lothario creatur episcopus admodum iuuenis, et Dominica Palmarum, Cal. Apr. ab Adalberone archiepiscopo sacratur Durocortori an. 977, teste Flodoardi continuatore. Nomen eius reperitur subsignatum instrumentis duobus annorum 972 et 974; sed utramque hanc subscriptionem post tempus additam esse iam obseruauit Mabilio noster. Subscripsit an. 980 Charte Herberti comitis Trecensis pro monachis Deruensibus; et eodem circiter anno ecclesiam Petre-Pontis dedit monachis in abbatia uincentiana restitutis. Anno 986 subscripsit donationi quarumdam ecclesiarum a Notranno episcopo Niuernensi capitulo maioris ecclesie Niuernensis collatarum.  Eodem circiter anno insimulatus est adulterii cum Emma regina; qua de re legendus Pagius tom. Iu, pag. 53. Anno 987 impetrauit ab Hugone Capeto diploma pro confirmatione bonorum S. uincentii Laudunensis; subscripsitque precepto eiusdem regis pro monachis Corbeiensibus. Anno 989 subscripsit priuilegio Arnulfi Remensis archiepiscopi de immunitate et donatione burgi S. Remigii. Anno 991, cum Carolus Lotharingia dux Laudunum inuasisset, ibique cum Arnulfo Remensi moraretur, Adalbero urbem tradidit Hugoni regi: unde Siluester papa perfidie eum arguit; et Guibertus de eo sic loquitur, libr. III: »Ascelinus, qui etiam Adalbero uocatur, ex Lotharingie oriundus, diues opum, possessionum locuples, cum, distractis omnibus, pretia  ingentia ad sedem cui preerat transtulisset, ecclesiam suam precipuis quidem ornatibus insigniuit; clero ac pontificio plura auxit; sed cuncta illa beneficia quadam prestantissima iniquitate fedauit, dominum suum regem, innocentem puerum, cui sacramentum fidelitatis prebuerat, prodidit.« Eodem  anno 991, Xu Kal. Iulii Adalbero adfuit conuentui episcoporum apud S. Bazolum congregato contra eumdem Arnulfum. Anno circiter 994 adfuit alteri synodo prouincie Remensis. Anno 998 subscripsit charte Roberti regis pro Dionysianis monachis; cui principi dicauit carmen, seu mauis, satyram, quam anno 1663 notis illustauit Adrianus ualesius. Anno 1008 alteri charte Roberti regis pro Dionysianis subscripsit in Calensi concilio. Anno 1015 adfuit concilio Remensi, et subscripsit sub nomine Azelini alteri diplomati eiusdem Roberti pro monasterio S. Benigni Diuionensis. Cum magne esset auctoritatis in regno, eo agente Ebalus in Arnulfi archiepiscopi locum suffectus est anno 1021. Quas eodem circiter tempore excitauerit turbas in Ecclesia  Suessionensi, dicimus in Harduino Nouiomensi episcopo. Adfuit anno 1027 coronationi Henrici I regis, celebrate apud Remos ipso die Pentecostes, et subscripsit priuilegio Roberti regis pro monachis Deruensibus. Eodem anno subssripsit alteri eiusdem Roberti charte pro monasterio Gemeticensi, superstes ad ann. 1030.

Ante obitum suum de successore sibi sufficiendo Widone, nepote Beroldi episcopi Suessionensis, cogitauerat; quod Gerardus Cameracensis episcopus ualde improbauit, litteris ad ipsum Adalberonem et ad Ebalum archiepiscopum scriptis, quibus exsecrandam illam nouitatem suggillat, uidelicet ut una Ecclesia duos habeat episcopos, fregit Adalberonis consilium Gerardi zelus, effecitque ut non Wido, sed Gebuinus  ei succederet. Exstat Fulberti ad Adalberonem epistola; ipsi uero Dudo decanus S. Quintini uiromanduensis nuncupauit libros tres de rebus Normannorum, quos edidit Quercetanus cum aliis scriptoribus Normannicis. Exstinctus uI Kal. febr. ex necrologio uincentiano, sepultus est cum aliis sue sedis  presulibus in basilica basilica monasterii S. uincentii cui multa contulerat, ut docet eius epitaphium a Sammarthanis transcriptum in hunc modum:

   Hic eui plenus decessit Adalbero presul,
Huius multa loci qui uiuens condidit olim.
Hic decus altaris struxit, decus hic Crucifixi,
Et loca sanctorum nitidauit; hic quoque templum
Prorsus honestauit, atque omne uetus reparauit.
Ad dextram, turrim necnon eraria sistit,
 Ornamenta dedit, que precellentia fecit.
Pontificalem habitum struxit mira arte peractum,
Tresque dedit cappas, dorsalia plura, tapetas,
Ad decus hoc templi, simul his et multa patrauit,
Qui et pontificium donauit fratribus aurum;
Sanctorum capsis altaria contulit ipsis:
Hoc scripto firmans, ne quis dissolueret unquam.
Hinc donetur ei memoria digna quotannis
Cui Dominus requiem tribuat parcendo perennem.





NOTITIA LITTERARIA.


 On a d'Adalbéron un poëme satyrique en quatre cent trente uers hexamètres, dédié au roi Robert. C'est une espèce de dialogue entre ce prince, qui était encore ieune, et notre éuêque déia auancé en âge. L'auteur y touche d'une manière ironique et presque touiours allégorique, ce qui se passait dans le royaume et qui lui paraissait contre le bon ordre Il en prit occasion de faire sentir sa manuaise humeur à ceux qu'il n'aimait pas. Gerbert, qui lui auait reproché sa perfidie enuers le prince Charles, fut du nombre . C'est lui qu'il désigne sous le nom de Neptanabus. On uoit par toutes ces circonstances que le poëme fut composé auant la fin du Xe siècle. Adalbéron y fait au roi une espèce de crime de son affection pour les  moines, de laquelle il n'y auait pas, dit il, à espérer qu'il se départît iamais. Ce qui montre que le poëte est sorti des bornes d'une iuste critique, soit par rapport à ce qu'il dit contre les moines, soit à l'égard de ses autres censures, c'est de uoir qu'il n'epargne pas même saint Odilon, abbé de Cluny, qui était en uénération aux papes, aux empereurs, aux rois, aux plus saints éuêques et à toute l'Eglise.

Un autre poëte satirique, contemporain d'Adalbéron , se crut en droit de critiquer à son tour celui qui en auait critiqué tant d'autres. uoici de quelle manière il en parle au suiet  de Landry, seigneur de Dunois, qu'il représente sous le nom d'Architophel, et autres noms allégoriques.

Non percipit Adalbero, Architophel cur rideat:
uulpes portat in pectore, qui suis nescit parcere.

Le style allégorique et ironique tout à la fois qn'Adalbéron a employé dans son poëme, ioint à sa mauuaise uersification, y a ieté une grande obscurité. On ne laisse pas néanmoins d'y saisir plusieurs traits historiques, nommément sur la naissance, la belle figure, les qualités de l'esprit, les faiblesses et les uertus du roi Robert; sur les forces, la grandeur, la prééminence du royaume de France; enfin sur certains usages des Français, peu connus de  tout le monde.

C'est ce qui a porté les nouueaux éditeurs des Historiens de France à préparer une édition de ce poëme, auec de sauantes notes, qu'ils feront entrer dans leur belle collection. L'on est redeuable au célèbre Adrien ualois de la première édition qui en a puru. Ayant déterré la pièce auec quelques autres anciens monuments, dans un manuscrit de Paul Petau , il la publia à la suite du panégyrique aussi en uers de l'empereur Bérenger. Le uolume est in-8o, et a été imprimé a Paris chez Cramoisy l'an 1663.





MONITUM IN OPUSCULUM SUBSEQUENS.


 Opusculum hoc e codice ms. Pauli Petauii eruit Adrianus ualesius, et notis illustratum edidit, anno 1663, ad calcem carminis De laudibus Berengarii Augusti. In eo cum Roberto rege colloquitur Adalbero, et que in regno Francorum male geri sibi uidebantur, nunc allegorice, nunc ironice, exponit. De pretio huius carminis, sicut de his que ad scriptorem spectant, accurate satis disserit in notis ualesius. Attamen eum ait Adalberonem, seu Azelinum, amatum esse a Guillelmo Aquitanorum duce, et comite Pictauorum, a quo non raro litteras accepit; hoc nouo testimonio ualde indigere obseruamus. Non meminit insuper doctissimus uir suspicionis adulterii in quam uenit Adalbero cum Emma, Lotharii regis uxore. De quo sic scribit  ad Adelaidem matrem, opera Gerberti: »Aggrauatus est dolor meus, o mi domina, o dulce matris nomen: dum coniugem perdidi, spes in filio fuit . A n e recesserunt dulcissimi quondam mei amici ad ignominiam meam, ac totius generis mei. Nefandissima in Laudunensem confixerunt episcopum. Persequuntur eum, proprioque spoliare contendunt honore, ut inuratur mihi ignominia sempiterna, que sit quasi iustissima causa amittendi honoris mei, etc. « Quod attinet ad tempus quo precise Carmen suum composuerit Adalbero, sic iuuat adnotare. Indubitatum quidem uidetur scriptum fuisse post Hugonis mortem, cum huius regis nullam mentionem faciat. uerosimile etiam est non fuisse exaratum durante ea tempestate quam a Roberto rege patiebatur, Syluestro papa Ecclesiam gubernante. Porro sedit Syluester ab anno 999 ad annum 1003. Hinc coniectare licet carmen Adalberonis reuocandum esse ad annum circiter 1006, quo anno et Robertus iuuenis et Adalbero senex, seu in senio, dici potuerunt. Adalbero enim tunc natus erat forte annos 60, utpote qui creatus fuerat episcopus anno 977. Ceterum adhuc uiuebat isdem presul anno 1027; tunc enim subscripsit in placito a Roberto rege pro Gemmeticensibus habito. Quod utcunque probat eum non potuisse dici in senio ante annum 1006. Sed hec tanti non sunt ut iis diutius immemoremur. Ipsum Adalberonem cum rege loquentem audiamus. Littera P, uersui prefixa, ut monet ualesius presulem indicat; R, uero regem collocutorem. Profusas ualesii notas conseruamus; et si quid addimus, id notamus asterisco.





ADALBERONIS CARMEN AD ROTBERTUM REGEM FRANCORUM.




PRAESUL.
Regi Rotberto sic presul Adalbero scribo ,
Presulis in senio. Fratrum Laudunicus ordo ,
Flos iuuenum fructusque senum, te mente salutat.
In tabulis describe tui per singula cordis
[5.] Quanta Deus tibi concessit, uel qualia misit.
Dispice si merito quid uerum sit trutinando.
Patres namque tui longe, rex, induperator .
Lac tibi sugenti dat nutrix induperatrix 
Mundus adhuc puero dominum metatur et omnis 
[10.] Congaudet, plaudit manibus, letatur et optat 
In regem sibi, mox concordi uoce coronat.
Prestolatur in hoc ueniant ut tempora pacis.
Lubrica tunc adolescentis transiuit et etas:
Flore iuuentutis tua iam resplendet imago 
[15.] Forma super cunctos nobis speciosa uidetur 
Debilis in nulla membrorum parte uideris;
Quamuis mole grauis, tamen es cum robore leuis.
Letatur uulgus, gaudent etiam sapientes.
Plurima sub pedibus tibi fortia regna iugauit .
[20.] Quid quereris? Quid fraudauit? Quid dicere mussas?
Quod genus attribuit dirimit non ulla uoluntas,
Stemmata nobilium descendunt sanguine regum,


REX.
Regibus et ducibus bona laus est, nobilis ortus.
De forma satis est et de uirtute locutum.
[25.] Est anime uirtus potior quam corporis ulla.


P.
Dicendi spatium petimus, modo, nilque reponas.
Pace tua, pie rex, que sunt dicenda precamur;
Ne spernas, in me quia uiscera contremuerunt.
Multas cor merens lacrymas, suspiria prodit
[30.] Os tremulum, facies suffert nec dicere crispa
 Corporis hic uultus, uocis moderatio nulla.
uersibus exiguis tantum tentabo dolorem.
Scripta patent celebres que mittunt Crotoniate .
Desuper est titulus, lex antiquissima, scriptus;
[35.] Precipiunt ui cogatur quod sponte negatur:
Ut placet imperio, sic se transformet et ordo.
Rusticus ille piger, deformis et undique turpis 
Pulchra cum gemmis ditetur mille corona.
Iuris custodes cogunt portare cucullas .
[40.] Orent, inclinent, taceant, uultusque reponant.
Nudi pontifices aratrum sine fine sequantur 
Carmina cum stimulo primi cantando parentis.
Presulis et si forte uacet locus intronizentur 
Pastores ouium, naute, quicunque sit ille.
[45.] Sit tamen hoc presubtili ratione canendum.
Nullus episcopium diuina lege peritus
Tentet, sed sacris Scripturis euacuatus,
Et studiis quem nec constrinxerit una dierum ;
Alphabetum sapiat, digito tantum numerare .
[50.] Hi proceres; preceptores hos mundus adoret .
Et iuuet ut celebres nec reges excipiantur.
Precipiunt coram, sed clam cum fraude susurrant.
Regula si stabilis diuum permanserit ista ,
Disciplina, uigor, uirtus, mox et decor omnis
[55.] Ecclesie fulgor pauco sub tempore uerget.
Publica res que sic, plane sic, ducitur, eque
Legibus exstinctis in pace sepulta quiescet .
Luxus et incestus, furtum tunc crimina stabunt.
Libertas delinquendi, tunc crimina stabunt
[60.] Excluduntur et hi quos sola scientia comit ,
Christi conseruos, et quos sapientia nutrit,
Et quibus apparent introductoria sane
Doctrine, que depromit post terga cicatrix:
Sacre si magnus fidei surrexerit error,
[65.] Omni censura conuentus sint alieni,
Consultu regis hi precidantur ab omni ,
Omnibus egressis thalamum post ostia seruent 
Hoc solum rutilo preceptum scribitur auro,
Ut procurator regis, mundana ministrans ,
[70.] Sit piger, ignauus, modica uirtute repletus.
Hic aliena petat, repetat sua nil tribuendo,
Et iugiter maneat diuisus sorte iugali :
Ni regis heredipete non spes sibi constet .
Est antiqua patrum, tradunt cum sueta, uoluntas,
[75.] Ut casti, sobrii sint custodes thalamorum.
Qui nescit molere, regi sit carior ille:
Cesaris his maiora iubet descriptio Magni 
Deuiet ille sacer de sede monasticus ordo:
Uxores ducant pulchras, et prelia tentent.
[80.] Territus edictis, meditans quo tendere possem
(Rectores rerum placet accersire mearum 
Omnia, singultu guttur quatiente, reuolui,
Legibus e patriis credens omnino remota,
Priscis temporibus quia non audita fuerunt,
[85.] Usibus exceptis procuratoribus aptis
Mittere proponunt mox explorare magistrum;
Gallia fert monachos quos Patrum regula nutrit.
 Ad monachos monachus transmittatur . . . . .
Hic sapiens, hic est solers, uerboque fidelis;
[90.] Qui solitus semper leges seruare paternas
Flectere scit prudens animosos ad pietatem.
Consilium cautum sequitur  factum.
uespere progreditur, tum mane reuertitur ad nos,
Et festinus equi spumantia colla reliquit.
[95.] Quo, quo, quo, presul, bona nutrix, heus! puer, uxor?
Est incompositus, posita iam ueste priore.
Pileus excelsus de pelle Libystidis urse ;
Et uestis crurum tenus est curtata talaris ,
Finditur anterius, nec parcit posteriori.
[100.] Ilia baldringo cingit strictissima picto .
Multiplices et res multe per cingula pendent:
Arcus cum pharetra, forceps, et malleus, ensis
Ignitusque silex, ferrum quatiens, simul ilex.
Ossa superficiem stringit diffusa deorsum .
[105.] Saltibus incedens (terram calcaria pungunt :
Cepit summa pedum cum tortis tendere rostris 
Ingreditur, noti fratres quem nosse laborant .
Concurrunt ciues, et larga palatia complent.
Pontificem sic deformis tunc sistitur ante.
[110.] Esne meus monachus, tu, quem misi? . . . .
Pugnos declinat, cubitos extendit in altum:
Erexit cilium, torquens cum lumine collum.
Miles nunc, monachus diuerso more manebo .
Non ego sum monachus, iussu sed milito regis.
[115.] Nam dominus meus est rex Oydelo Cluniacensis.


R.
Tunc cata to siopomenon causam meditaris ?
In studiis memini formarum nosse figuras.


P.
Non tua prepediat nos indignatio feruens .
Preceptum Domini liceat cum pace referre,
[120.] Sarra nimis gens, cenorum de more, petulca ,
Regnum Francorum manibus ferroque subactum
Occupat et rodit quidquid sibi Gallia nutrit.
Undique terra rubet, roseo madefacta liquore.
Sanguine torrentes nimia de cede redundant,
[125.] Ecclesie labor, interius decus omne dicatum,
Corpora sanctorum uolitant conspersa per auras.
Sunt auium, sunt iam consortia facta luporum .
uastat episcopium cum strage Turoniacense .
Martinus plorat, tutorem clamitat idem .
[130.] Oydelo compatitur, simili qui iure tenetur.
Hic Romam petiit monachis orare salutem ,
Conscendunt uoces, fremitum dant Cluniacenses :
Clamant atque monent: Subito dispone, magister,
Arma subire tuis, et que preponere debent:
[135.] Que sint exterius, et que sint interiora.
Lunaris pendere prius debet tua pelta ;
Insuper apponas tibi loricamque trilicem.
Lubrica sustineant galeam cinctoria lumbi :
Corrigiis caput astrictum mucrone corones:
[140.] Spicula post tergum teneas, tunc dentibus ensem,
Et cogit iuuenes lentos ascendere currus ,
Atque senum precepit equos conscendere turbam,
Ascendant asinum bini, denique camelum :
Si non sufficiunt, bubalum conscendite terni.
[145.]  Millia mille uiri procedunt ante quirites .
Res agitur ferro ternis prolata diebus .
Signifer in medio properus non stertere cepi :
Dissutis malis, flatum pugnando reieci.
Nescio, per superos, manibus quot millia straui,
[150.] Iupiter ille duos numerat meliore lapillo.
Tertius ille deo Marti non rite dicatur.
Cuspide trusus equo, uexillum turpe reliqui.
Cum reliquis fugiens, genitalia regna petiui,
Hec patrata scias in prima luce Decembris .
[155.] Hoc itidem Martis tentabitur ante Kalendas.
Militie princeps ad te nos Oydelo mittit .
Te dominum monachorum bellicus ordo salutat;
Admonet-inuitans acies ut bella perornes
Agmine conseptus; mandatum concitus imple .
[160.] Armis te decet ante mori quam rura colendo.
Mittere perplures, quam frondes Asia spondet ,
Africa nigra, maris bibulas quam littus arenas,
Pars Europa minus non iactat tertia mundi.
Quid tibi uis, rabies, tetris dignissima claustris ?
[165.] Figite per corpus, fugiat ne liuidus, ungues.


R.
Crede mihi, non me tua uerba minantia terrent .
Plurima me docuit Neptanabus ille magister 
.


P.
Per partes scindunt uestem quam quisque tenebat .
[170.] Credere uera dehinc super his nec falsa notaui.
Ordinis est igitur hec transformatio regni .
Unusquisque potest aliis coniungere rebus;
Sese quod natura negat sapientia monstrat.
Spes iuuenum, uentura dies, qui discere nolunt .
[175.] Causa senum, sine spe pueriles plangere cursus.
Omnibus in rebus, si solers omnia scirem,
Heu! miser insipiens quod me nunc penitet urget.
Non rastros noui, nec tristia prelia uidi,
Res mala: quod scio defendunt; quod nescio cedunt .
[180.] Si sic contigerit, uacuus sufflabo fauillas:
Aut regis cineres, aut nostras flabo Camenas .


R.
Si Musas celebres, clament musarde sacerdos .


P.
Persius indignans promet tum lusca sacerdos ,
Qui legit, sapit officium muse sine Musis.
[185.] uelle bonum, sacris sed delectare loquelis
Instanter cupiens, horum non immemor unquam
Iustis inueniar similis, hoc iudico semper,
Eligo nosse Deum; cunctis preferre quod opto.
Prospera si tibi sunt, non tedeat hoc reminisci ,
[190.] Rex regum temet quanto ditauit honore.
Munera concessit prius omnibus his meliora,
Partem namque sui, que pars sapientia uera :
Per quam scire potes que sunt celestia semper.
Quid sit, Hierusalem, debes tu scire, superna,
[195.] Quid lapides, muri, porte, structura quid illa,
Et quibus illa manens sit ciuibus edificata,
Ordine distincto regitur, non milite pauco,
Ast aliis alios prefert discreta potestas.
Singula dissolui, propter fastidia longum.


R.
[200.] Scire meum nichil est, semper sed Numinis almi
 Mens humana Deo semper uicina uidetur.
Non se nosse ualet, qui non uult scire supra se.
Illa potens est Hierusalem  uisio pacis,
Rex regum regit hanc, Dominus dominatur et illi.
[205.] Eius cum partes sibi diuidit, est in idipsum.
Porta nitens aliquo non clauditur ulla metallo.
Hic muri sunt absque petris, lapides sine mur
uiui sunt lapides: aurum uiuit platearum.
Splendidius rutilans obryso creditur auro,
[210.] Ciuibus angelicis, hominum struitur quoque turmis .
Pars quedam regnat, quedam pars altera sperat,
Hoc tantum scio, sed super his maiora requiro.


P.
Assiduus lector sibi plurima nosse peroptat,
Torpens et tardus, solet immemor esse priorum.
[215.] Rex Augustini libros, dilecte, reuolue :
Urbs excelsa Dei que sit dixisse probatur.


R.
Inco, precor, mihi dic, presul, qui sint ibi latus :
Princi pares, et si qui sunt et in ordine, patus.


P.
Quere Dionysium, qui dicitur Areopagita :
[220.] Ille duos super his desudat scribere libros
Presul, et ille sacer loquitur Gregorius inde ,
Iob magne scrutans fidei Moralia regis.
Idem, sermonem complens, explanat aperte ;
Hic et Ezechielis super his in fine patenter,
[225.] Hoc apices ipso quos Gallia dante recepit,
uisibus humanis non est prelatio talis.
Que sit dicemus, post hec intentio nostra
Mystica; distinctus disponitur ordo supernus :
Cuius ad exemplar terrenus fertur haberi.
[230.] Ecclesie ueteris populi sub lege ministros 

Per Moysen Deus instituit, quos ordine rexit
Historie narrant sacre qui constituantur.
Ecclesie regnum celorum dicitur ordo :
[235.] In qua disposuit mundos Deus ipse ministros.
Et noua lex inibi colitur sub principe Christo 
Hoc et pontificum fixit censura fidelis 
Qualiter, a queis, et quales ibi constituantur.
Ecclesie status hinc fruitur si pace quieta,
[240.] Ipsum legibus est aptare necesse duabus ,
Diuine, quas, humane, discretio format.
Lex diuina suis partes non diuidit ullas .
Format eos omnes equali conditione,
Quamuis dissimiles pariat natura uel ordo.
[245.] Non minor artificis quam regis proles herilis.
Hos pia lex omni mundana sorde sequestrat ,
Non scindunt terram, non stant post terga iuuencum.
uitibus, arboribus, uix hortis infamulantur.
Non sunt carnifices, caupones, nec ne subulci ,
[250.] Hircorum sectatores, non opiliones,
Nec cribrant Cererem; hos non coquit uncta lebeta.
Terga suum per dorsa boum non serpere cogunt .
Non sunt lautores, contemnunt feruere uestes .
Sed mentes purgare suas et corpora debent :
[255.] Moribus ornati, custodes sunt aliorum.
Lex eterna Dei sic mundos precipit esse,
 Iudicat expertes seruilis conditionis.
Hos Deus adsciuit seruos sibi, iudicat ipse:
Castos et sobrios de celis clamitat esse.
[260.] Omne genus hominum precepto subdidit illis 
Princeps excipitur nullus, cum dicitur omne.
Quos iubet ut doceant sectam seruare fidelem
Et mergi doctos sacri sic fonte lauacri .
Constituit medicos, si uulnera computruerunt ,
[265.] Per quos sermonum cauteria sunt adhibenda.
Corporis ille sui sacramentum sanguinis atque 
Iussit quo solus tractaret rite sacerdos.
Maxima commisit quos se tractare rogauit ,
uoce Dei quod promissum non esse negatum 
[270.] Credimus et scimus, ni quos sua crimina pellunt;
In celis primas debent conscendere sedes ,
Hos decet euigilare, cibis et parcere multis ,
Pro populi semperque suis orare ruinis.
Pauca super clericis dixi, sed plura reliqui .
[275.] Aequales igitur sunt omnes conditione ,
Una domus Domini lege si clauditur una.
Res fidei simplex, status est in ordine triplex.
Lex humana duas indicit conditiones :
Nobilis et seruus simili non lege tenentur.
[280.] Nam primi duo sunt, alter regit, imperat alter ;
Quorum precepto respublica firma uidetur.
Sunt alii, quales constringit nulla potestas ;
Crimina si fugiunt, que regum sceptra cercent.
Hi bellatores, tutores Ecclesiarum,
[285.] Defendunt uulgi maiores atque minores,
Cunctos et sese parili sic more tuentur.
Altera seruorum diuisio conditionum .


R.
Hoc genus afflictum, nil possidet absque labore.
Quis signis abaci numerando retexere possit
[290.] Seruorum studium, cursus, tantosque labores?


P.
Thesaurus, uestis, cunctis sunt pascua serui.
Nam ualet ingenuus sine seruis uiuere nullus.
Cum labor occurrit, sumptus et habere peroptant,
Rex et pontifices seruis seruire uidentur.
[295.] Pascitur a seruo dominus, quem pascere sperat,


R.
Seruorum lacryme, gemitus non terminus ullus .


P.
Triplex ergo Dei domus est, que creditur una .
Nunc orant alii, pugnant, aliique laborant:
Que tria sunt simul, et scissuram non patiuntur.
[300.] Unius officio sic stant; operata duorum
Alternis uicibus cunctis solamina prebent.
Est igitur simplex talis connexio triplex:
Sic lex preualuit, sic mundus pace quieuit.
Tabescunt leges, et pax iam defluit omnis.
[305.] Mutantur mores hominum, mutatur et ordo,
Rex, tunc iure tenes lancem, tunc protegis orbem,
Procliuos noxis cum legum stringis habenis.


R.
Iam caput ecce tuum candens imitatur olorem 
Hec natura senectutis dixisse probatur.
[310.] Credere non sanum talis natura cegit .


P.
Altera me stimulat, senio non deficit illa .


R.
Quot homini dantur nature? Dic! P.: puto bine .


R.
Sed tamen his, quas multiplices scis esse, duabus
Ex his, que loquitur, cuius sint uerba repone .
[315.] Grammaticus simplex, nedum dialecticus illex ,
 ualde recordaris studiorum pauca priorum


P.
Qui paruum meminit, non obliuiscitur omnis 


R.
Eius qui stimulat, senio nescis reminisci ,


P.
Dicere que nollem rex, infestando perurges.
[320.] Spiritus hic resonat; non me dementia torquet .
Si natura senum cogit, non culpor acute ,
Nature finem non ponunt arte periti .
Artificem quidam dicunt ignem sapienter.
Est aliis natura, Dei preclara uoluntas.
[325.] Nam natura Dei Deus est: hominum quoque non sic.
Si uere Deus est, est immutabilis idem.
Immutare suum quod et est, non desinit esse.
Natura summi Patris. Unum quodque creatum
Sumit naturam, cum primum suscipit ortum.
[330.] Corporibus que iunguntur, sensum patiuntur
Quedam: sunt alie quedam, que non patiuntur.
Et si mutatur corpus, mutatur et illa:
Cum pereunte perit, quo permanet illa manente,
Iunguntur hec incorporeis, sed et altera rebus.
[335.] Non pereunt ille que corpore non sociantur.
Res hominis natura duplex reddit duplicatas.
Corpore iunguntur hominis, sed separe ductu
Altera iungitur hac, sed et altera iungitur illac.
Quidquid erit contra, non hec, non illa probatur.
[340.] Territa, naturam uitans, effatur asella .
Passio nec, natura sapit nec corporis ulla.
Unam que circa uersatur cognitionem
Corporis, a natura aliam non percipit unquam:
Sed quam non nouit, cognosci fertur ab illa.
[345.] Intellectibili sensu sunt hec capienda:
Sunt intellectus, per quem noscuntur utraque,
Dico necessarium, quod quelibet exigit harum,
Argumenta necessario dicuntur et ista.


R.
Cuncta necessariis argumentantur ab istis?


P.
[350.] Malleus alter adest, qui causa probabilis hic est.
Inueni quod disposui, non immemor horum.
Eloquor in presens, et quod pronuntio, uerum.


R.
Quod non est uerum, non est fas dicere uerum,
Fabula non similat uerum, nec dicitur esse .


P.
[355.] En dixi uerum. Scis non excedere uerum
Nenia nulla meum nec fabula mulcet amorem .
Non sic gesta scias, sed cuncta geri potuisse:
Sistere cuncta uelim; quamuis sub themate uero,
Hic tamen est extra quedam digressio causam.
[360.] Respicit ad causam, causam sed dicitur extra,
A proprio sensu non hec aliena uidetur.
Finis et officium sapit: est non fabula, sed res.
. . . . . precessit, ueniat persuasio iuncta.
Nunc pro lege Dei certando per omnia Patri
[365.] Iure salutifero sapientes et moderati .
Premia uel penas querant; ratione potente
Accipiant, equi uel quid patiantur iniqui:
De dubiis certent, de certis non dubitantes:
Et mala defendant: ueniunt extrinsecus illa .
[370.] Oratoris inest tibi, rex, concessa facultas .
Nunc demonstras, tum deliberat ordo potentum,
Discutiens affirmate cum religiosis
Iudiciis, a quo possint res inficiari.


R.
 Iudicium duplex sequitur correptio triplex.
[375.] Antea res quales nobis, translatio, finis ,
Et coniecture quo discernantur oportet.


P.
Causa nec est indiuiduis, tamen est specialis.
Quatuor has non inuenies, quas hicce requiris 
Sed stratus est unus legum, contraria sumens.
[380.] Et causam partemque suam puto desuper esse,
Rite pedes posui; surgit, dum figitur alter .
Aestimo quod tetigi, non a ratione recessi.
Pandere no moriens nos hec natura cegit 
Immerito culpor, hec ui quia dicere cogor
[385.] Quid tibi peccaui? Nature iura repleui,
Digne tristaris, qui rex seruire iuberis ,
Francorum primus, tu seruus in ordine, regum.
Hic male turbatur, qui non sua uerba ueretur.
Regnum Francorum reges sub tempore patrum 
[390.] Subiugat, et semper sublimi pollet honore,
Regum sceptra patrum nullius sceptra cercent 
Quisque regit, gaudens uirtutibus, imperat eque .
Nouimus imperium iam regibus esse fugatum 


R.
Gratia nunc Summo, per quem regnare peropto .
[395.] Non meritis concedo meis; sed laude perenni
Gloria, laus, et honos, uirtus sit cuncta regenti;
Poplitibus flexis supplex quem semper adoro,
Ut nobis liceat leges seruare paternas .


P.
Lex diuina uetat que corrigit inter utrasque ,
[400.] Altera permittit, iubet altera: suntque minores.
Iudico maiorem quam tradunt posteriorem:
Utile queque necessarium conferre uidetur .
Ad res pertineat plures que, semper honeste ,
Fortior et quecunque grauissima sit, teneamus.


R.
[405.] Iudicet Omnipotens; mecum diuina sit illa,


P.
Undique pax bona post certamina, postque labores :
Et status Ecclesie per se sua iura tenebit.
Descriptas, et non alias respublica leges 
Possideat: sua regna Basilius et Benedictus 
[410.] Obseruent: teneant, quidquid sua regna iubebunt.
Pontifices unquam celebrent non rura deinceps .
Sic sua iura tenent, si non ruralia curent.
Iustitie regimen noster non audeat ordo 
Linquere, sed totis semper se nisibus aptet:
[415.] Constituat iustos, et non pro lege capaces 
Rectores inopum, miserum necnon uiduarum,
Nullus ad ecclesiam noctis nisi tempore pergat 
Ire semel; liceat cunctis orare diebus .
Iudicet, et spectet presentes atque futuros .
[420.] Pro meritis omnes assumant emolumentum 
, fideles.
Septenas liceat laudes proferre per horas .
Hostia cum uotis . R. Hec sit permissio Patris ,
Cum Ligeris Calabros tentabit lingere campos
[425.] Et torrens Tigris Hispanica ceperit arua.
Aetna rosas cum producet uel lilia stagnum.
Talia si ueniunt: Tunc hec uentura timeto
Gratia confirmet te presul Adalbero Christi;
Nostra simul: merito regali munere dignus,
[430.] Non quia deliras, sed nobis allegorizas 






ADRIANI uALESII IN CARMEN ADALBERONIS NOTAE.

 Ante aliquot annos nactus sum ueterem codicem exiguum, Pauli Patauii u. C. nomine manuque notatum, quo Adalberonis episcopi Laudunensis Carmen ad Robertum regem Francorum, Chartarium Lirensis monasterii, uita Sugerii abbatis, Epistola Stephani comitis ad Adelam coniugem, Iudicium uarennense, uel, ut uulgo uocant, placitum Emengardis regine et principum Ludouici filii Bosonis, anno 898, indictione uIII, item percunctatio siue electio episcoporum ac clericorum necnon populorum ad regem consecrandum, una cum ordinatione regine preter cetera continebantur. Ex his uita Sugerii monasterii Sancti Dionysii abbatis, a Francisco Chesnio dudum, ni fallor, est edita; Iudicium regine Ermengardis Ludouici Iunioris Augusti filie,  regis Bosonis uxoris nuper quidem uulgauit; Epistolam Stephani comitis Carnutum et Blesensium ad coniugem Adelam et communes filios de obsidione Antiochie, per Lucam Acherium, in tomo Spicilegii Iu, anno 1661, publicandam curaui. Inter reliqua que nondum in lucem exierunt, maxime eminet Carmen Adalberonis, in quo episcopus cum rege Rotberto colloquitur, et que in regno Francorum cum a ceteris cuiusuis professionis hominibus, presertim a monachis, tum a rege ipso male gerebantur, nunc allegorice, nunc ironice exponit. Hoc carmen et interlocutione regis ac episcopi, et incultis ac triuialibus uersibus, hoc est scriptoris, uel potius temporum, uitio, et perpetua fere allegoria  aut ironia haud parum quidem uidetur obscurari; quedam tamen memoria dignissima cum de regis Rotberti genere, forma et uirtutibus, tum de magnitudine et uiribus atque autocephalia regni Francici, nonnullos etiam ritus moresque Francorum etatis sue haud cuiuis notos continet, ut si non uerborum, certe rerum pondere, et auctoris sui nomine, et seculorum amplius sex uetustate censeri, ac pro thesauro haberi debeat. Quare hortanti me fratri ad editionem huius dialogi facile assensi, nec diutius in schedis meis Adalberonis opus latere passus sum. Carmen igitur 650 annorum Carmini ante 740 annos composito, laudibus Berengarii Augusti, natione Franci, laudes Roberti Francorum regis adiunxi atque subtexui; quas et breuibus  notis illustrare conabor. Loquentem Adalberonem presulem P littera, Rotbertum regem R littera designaui.





 Regi Rotberto sic presul Adalbero scribo
Presulis in senio.

 Adalbero, hic quem et Ascelinum, uel Azolinum dictum esse Guibertus Nouiginti abbas, in libro III de uita sua, affirmat, natus in regno Lotharii, seu Francus Lothariensis fuit, et beneficio regis Francorum Lotharii, die Pasche, anno 977 Roriconi in episcopatu Laudunensis Ecclesie iuuenis successit, atque, ut erat homo pecuniosus ac bene nummatus, Ecclesie sue et clero Laudunensi multa et magna contulit; sed liberalitatem, doctrinam ceterasque dotes suas insigni perfidia fedauit. Quippe Carolum ducem Lothariensium, tricesimum septimum aut octauum agentem annum , cuius consiliarius erat, cuius in uerba iurauerat, die cene Dominice, anno 990, Hugoni regi Francorum, portis Laudani nocte patefactis,  tradidit, atque ea ratione Hugonem uotorum suorum ac regni compotem fecit. Quare uetulus traditor, et falsus episcopus Lauduni a quibusdam historicis nuncupatur. Anno Christi 991 regni D. Hugonis Augusti, et excellentissimi regis Rotberti u, indictione Iu, pseudosynodo in agro Remensi habite idem interfuit atque subscripsit; in qua Arnulfum, regis Lotharii filium naturalem, Remorum antistitem, quem ipse antea solus reconciliauerat, cum consacerdotibus suis damnauit, ac archiepiscopali honore priuauit. Eidem Adalberoni Dudo, Sancti Quintini clericorum decanus, tres libros de Gestis Normannorum ad Richardi Maioris, Normannorum ducis, obitum, seu ad annum Christi 996 uel   1002 deductos dicauit epistola; qua eius genus, sapientiam atque uirtutes, precipue bonitatem sanctitatemque, laudat. Ex quo apparet Adalberonem, uel Ascelinum post annum 1002  adhuc uixisse, episcopum Laudunensem exstitisse. Azelinum seu Adalberonem, Laudunensis Ecclesie antistitem Syluester Iunior, episcopus Romanus , per epistolam regis Rotberti  et episcoporum, publicis criminibus insimulatum esse ait, et Romam ad dicendam causam euocauit. Ipse regia ui per quorumdam factionem sede se sua exclusum esse queritur, non tamen episcopali officio priuatum. Sed has omnes, ueluti  tempestates, feliciter elusit, ac gratiam principis mature recuperauit; cui amicus atque etiam familiaris fuit, uti hoc carmen docet, quod doctus, pro captu temporum, episcopus, ad regis litterarum studiis eruditum, ac amantem studiosorum,  sicuti Glaber Rodulfus et Aimoinus docent, ad iuuenem senex composuit: sic enim de se ipso refert:

Regi Roberto sic presul Adalbero scribo,
Presulis in senio.

Sic de Roberto rege Francorum,

Flore iuuentutis tua iam resplendet imago.

Item de ipso Rotbertus:

Iam caput hocce tuum candens imitatur olorem.

Cum autem regi Rotberto scribere se dicat Adalbero, regem Rotbertum ubique alloquatur, Hugonis uero nullam usquam mentionem faciat, apparet post annum Christi 998 seu post Hugonis regis Francorum Rotberti patris obitum carmen istud ab eo esse compositum, Odilone Cluniacum regente, cuius abbatis meminit, quem constat Maiolo, anno Domini  994, Ottonis III, imperii XI, u Idus Maias, mortuo successisse. Ceterum Azelinus amicum preter ceteros habuit Fulbertum Carnutum episcopum, qui ipsum, in epistola 45, clarum Laudunensium presulem appellat, et magnum Patrem: rogatque eumdem, cui Deus bene suadendi copiam incomparabilem dedit, ut regem excitet ad uindicandam subdecani sui cedem. Amatus est et a Guillelmo, Aquitanorum duce et comite Pictauorum, a quo non raro litteras accepit.





 Fratrum Laudunicus ordo,
Flos iuuenum fructusque senum te mente salutat.

Hoc est, Laudunensis Ecclesie clerici, cum maiores tum minores, qui fratres in Christo mei sunt, te non lingua sed uotis ex animo salutant. Seniores,  seu honoratiores clerici, uocabantur presbyteri et diaconi; iuniores clerici, subdiaconi et ceteri inferiorum graduum. Illos Gregorius, in capite 44 libri u Historie, maiores clericos, hos minores appellat. Fortunatus in Carmine X libri II, ad clerum Parisiacum utrosque uti Adalbero, senum et iuuenum appellatione designat.

In medio Germanus adest antistes honore,
   Qui regit hinc iuuenes, subrigit inde senes.

Nec absurde Adalbero iuuenes floribus, senes fructibus comparat; uer enim iuuenum est, autumnus seniorum:





 Patres namque tui longe, rex, induperator.

Haud falso dictum hoc ab Adalberone. Nam Rotbertus Hugonem patrem, Rotbertum proauum,  et proaui fratrem Odonem rex Francorum habuit; maiorem amitam, nomine Emmam, Francorum etiam reginam, R. Rodulfi uxorem. Idem per auiam Hadewidem uel Hawidem patrem eius Henricum Saxonem, cognomine Aucupem, regem Transrhenanorum, seu Francorum Orientalium; fratrem eius, et fratris filium ac nepotem imperatores Ottones propinqua cognatione contingebat, cum Hugo Rotberti pater, Francorum rex, imperatoris Ottonis II frater amitinus fuerit, imperator Cesarem Ottonem I auunculum, auum maternum Henricum, regem Transrhenanum habuerit; imperator Otto III et Rotbertus noster amitinorum fratrum filii exstiterint. Preterea, quoniam Hadewidis soror erat  Gerberga, ex Ludouico rege Francorum posteriore uiro suo regis Francorum Lotharii mater, Ludouici auia, pater quidem Rotberti nostri Hugo, tam Lotharii regis Francorum quam Ottonis II Augusti consobrinus exstitit; ipse autem Rotbertus, et Ludouicus Lotharii filius, qui ultimus Carlouingorum apud Francos regnauit, consobrinis geniti uel consobrinorum filii fuere. Quare merito subiicit Adalbero:

Stemmata nobilium descendunt sanguine regum.





 Lac tibi sugenti dat nutrix induperatrix.

Adelaidis Hugonis regis Francorum uxor, Rotberti nostri mater, forsitan pro regina imperatrix uocatur, ab Adalberone improprie, ut Hugo uir eius domnus Hugo Augustus dictus est pro rege  in synodo, anno 991 habita in basilica Sancti Basoli. Cuius synodi Actorum hoc est initium: »Anno u regni ab incarnatione Domini nostri Iesu Christi Hugonis Augusti, et excellentissimi regis Rotberti, congregata est synodus in Remensi territorio.« Sic ab Helgaldo, in capite 13 Rotbertus noster, amborum filius, Francorum imperator appellatur, eius mine imperiales, iussio imperatoria. Sic a Gerberto Lotharius, Ludouici ex Gerberga filius, rex Francorum, Cesar nuncupatur in uersibus tumulo eius inscriptis. Que autem fuerit Adelais Rotberti mater, scire difficile est, cum Helgaldus tantum dicat genus eius inclytum ex Italia ortum esse, nec patrem matremque eius nominet. Quidam recentissimi scriptores falso existimant  Adelaidem, que Rotberti ex Hugone mater fuit; Lotharii regis Italie filiam, Emme Lotharii Francorum regis uxoris sororem fuisse. Adelais enim ex priore uiro suo Ottone Lothario, rege Italie, filiam enixa est, nimirum Emmam, Lotharii Francorum regis coniugem, Ludouici matrem, ut Odilo in uita Adelaidis Auguste scribit: ex posteriore uiro Ottone Aug. filiam sui nominis uidelicet Adelaidem, ac tres mares genuit, quemadmodum Witichindus docet. Cum ergo Lotharius rex Longobardorum ex Adelaide, coniuge sua, unam tantum filiam, Emmam nomine, generauerit, haud dubie Adelais Rotberti nostri ex Hugone mater filia Lotharii R. L. haberi non potest. Notandum autem est morem tum  illustribus feminis fuisse liberos suos suo lacte nutrire, et Adelaidem, que Hugonis nondum quidem regis, sed certe tamen ducis Francorum ac comitis Parisiorum coniux esset, Rotberto filio mammas prebuisse, nec ullas paruulo nutrices adhibere uoluisse, ut filii sui tota et integra mater esset:

Lac tibi sugenti dat nutrix induperatrix.





 Mundus adhuc puero dominum metatur et omnis,
Congaudet, etc.

Mundus omnis dominum te metatur, et adhuc puero congaudet.





 Plaudit manibus, letatur, et optat
In regem sibi, mox concordi uoce coronat.

Qui regem eligebant, episcopi et comites Franci, Saxones, Longobardi, more omnes patrio, seu germanico,  futurum principem plausu manuum honorabant, acclamationibusque prosequebantur; deinde comprobabant uel  collaudabant; tum fide a singulis ex ordine iureiurando promissa, regem benedicebant coronabantque; coronatum in regio solio collocabant; in regalem sedem elatum, debita gratulatione cultuque uenerabantur. Letitia, apud Adalberonem, ad acclamationes pertinet; optio in regem, ad collaudationem siue confirmationem. Plausus manuum Gregorius meminit, in libri Historie II, capite 42, apud quem Franci Colonienses plaudentes tam palmis quam uocibus, Clodoueum clypeo euectum super se regem constituunt; etsi in codicibus Iulianis scriptum inuenio parmis. In uita Henrici Baioarii, I eo nomine imperatoris,  II regis, que Adelboldi Traiectensis episcopi scriptoris equalis esse creditur, anno 1004: »Henricus rex ibi  a nobilibus Longobardis, qui ad suscipiendum eum congregati erant, per dignos applausus recipitur, et cum exsultatione totius ciuitatis ad Sancti Michelis ecclesiam ducitur. Ibi clerus, ibi nobilium cetus, ibi plebs utriusque sexus, omnes unanimes uno ore Henricum regem acclamant, collaudant, et per manuum elationem designant. Collaudatus igitur coronatur; coronatus ex debito ab omnibus honoratur; ad palatium deinde cum omni iucunditate ducitur.« Rotbertus autem, anno Christi 997 cum eum pater sibi regni collegam adiunxit, adhuc puer erat, ut ait Adalbero, nimirum  annorum circiter sexdecim, quippe anno 1031 mortem obiit, et sexagenarius Helgaldo dicitur decessisse.





 Flore iuuentutis tua iam resplendet imago.

Iuuenis Rotbertus, seu incipientis iuuente, erat, et adolescentiam emensus, anno 998, cum patrem amisit, et annum etatis circiter uicesimum septimum agebat. Quare Glaber Rodulfus auctor equalis, in libri II capite 1, ita de utroque scribit: »Rex Hugo, in pace regno disposito, feliciter obiit. Erat namque Rotbertus rex tunc iuuenis, prudens atque eruditus, dulcisque eloquio, atque pietate insignis.« [* Ex notata hic Roberti iuuentute coniectant Adalberonem statim a morte Hugonis Capeti Carmen suum composuisse; sed eius uerba non uidentur scrupulosius  accipienda, ut ex iis patet que dicta sunt in Monito. Iuuenis quidem Robertus anno 998 dici potuit; at uerisimile non est Adalberonem, qui anno 1027 adhuc superstes erat, anno 998 in senio dictum fuisse. BOUQ.]





 Forma super cunctos nobis speciosa uidetur.

Fuisse Rotbertum, ait Helgaldus, statura eminenti, plana cesarie, seu rectis capillis, naribus porrectis et patulis, elatis humeris, forma, demum egregia ac uere regia. Regis Rotberti clara facies et letus aspectus a Gerberto in quodam epistola memorantur. Obesus nichilominus fuit, ac uentre forsitan paulo proiectiore, ita tamen ut obesitas robori corporis agilitatique non officeret, si qua Adalberonis uerbis fides:

Quamuis mole grauis, tamen es cum robore leuis.
 Certe et Willelmus Nangiacensis monachus Rotbertum robustum iuuenem et agilem uocat.





 Plurima sub pedibus tibi fortia regna iugauit.

Hic uersus ad quintum uersum refertur:

Quanta Deus tibi concessit, uel qualia misit.

Tibi, Rotberte, Deus fortissima regna subiecit, Franciam, Burgundiam, Aquitaniam; nimirum, ut, regnantibus in Francia Merouingiis, tria regna Francorum fuerant, Neustria, Austria, atque Burgundia; ita post mortem Ludouici Pii Augusti, diuisis inter plures Francice ditionis prouinciis, reges nostri reges Francorum Occidentalium dici cepti, et tria eis regna nichilominus attributa, Francia Occidua, seu Neustria, Burgundia quanquam ualde imminuta, et Aquitania. Hinc Abbo, in libro II, scribit Odonem regem Franciam  seu Neustriam, Burgundiam et Aquitanos sibi subiecisse, ternumque illud seu triplex regnum uocat: Sic uno ternum congaudet ouamine regnum.

Et in consecratione regis Ludouici Transmarini, Lauduni facta, quam scriptam habeo, hec inuenio: »Omnipotens sempiterne Deus, super hunc famulum tuum quem supplici deuotione in regnum pariter elegimus, benedictionum tuarum dona multiplica, quatenus, etc., ut regale solium, uidelicet Francorum, Burgundiorum, Aquitanorum, sceptra non deserat, sed ad pristine fidei pacisque concordiam eorum animos, te opitulante, reformet.« Apud Flodoardum anno 969: »Lotharius puer, Ludouici  filius, rex consecratur, fauente Hugone principe ceterisque  presulibus ac proceribus Francie, Burgundie atque Aquitanie.« Rodulfus Glaber, in lib. II, capite 1: Congregatis in Aureliana urbe regia quibusque Francorum et Burgundionum regni primoribus, Rotbertum a patre superstite regem constitutum ait; Aquitanos omisit, quia tunc rebellabant. In ueteri Chronico inuenio anno 1059 Philippum, iussu Henrici patris regem consecratum esse, astantibus Francie, Burgundie et Aquitanie archiepiscopis, et uiginti duobus episcopis.





 Scripta patent celebres que mittunt Crotoniate.

[* Hic heret ualesius. Notum est Crotoniatas celebres admodum athletas fuisse, non item scriptores, de quibus hic forsan agitur. BOUQ.]





 Rusticus ille, piger, deformis et undique turpis
Pulchra cum gemmis ditetur mille corona.


Queritur, ni fallor, Adalbero homines obscuros et ignobiles, desides, deformes et corpore animoque uitiosos, abbates fieri, et mitra episcopali gemmata uti, quam per ironiam coronam appellat. Eo priuilegio iam tum quidam abbates fruebantur; quod ius mitre ferende postea Urbanus papa II Hugoni abbati Cluniacensi, anno 1088 contulit. ualesius intelligit mitram abbatialem, quam ab ignobilibus, hoc est ex infima plebe electis, abbatibus gestatam fuisse suspicatur. Sed fallitur uir doctissimus; nullus enim inuenitur abbas cui concessus fuerit mitre usus, ante Egelsinum, monasterii Sancti Augustini prope Cantuariam abbatem, cui Alexander II id priuilegii impertiuit, ob ipsius scilicet Romanorum alumni et Anglorum apostoli  dignitatem. Hic usus tantum frequentari ceptus Urbano II pontifice, qui idem priuilegium Oderisio Casinensi et Hugoni Cluniacensi abbatibus largitus est. uide Mabillonium in prefat. in I partem seculi uI, Benedict. § Iu.





 Iuris custodes cogunt portare cucullas:
Orent, inclinent, taceant uultusque reponant.

Cuculla, oratio, capitis in ea et corporis inclinatio, aut humi prostratio ad benedictionem accipiendam, silentium, oculorum totiusque oris demissio claustrorum sunt monachisque conueniunt. Indignatur ergo Adalbero optimates Francorum, atque ipsos adeo custodes iuris, seu prefectos urbium, quos historici nostri promiscue a duplici munere militandi iudicandique nunc comites, nunc iudices appellant,  ab abbatibus per ambitionem et auaritiam [* alii dicent, per studium in salutem animarum, et laudi uertent BOUQ.] monachos fieri, et pios homines ac simplices ab eis ad mutationem uite uestisque compelli. Cuius mutationis, regnante Rotberto, insignia habemus exempla in Arnoldo comite Engolismensi, et in Burchardo comite Corboili atque Meloduni, qui ex comitibus monachi facti sunt. Sed et antea Willelmus, cognomine Caput stupe, dux Aquitanie et Pictauorum comes, in Pictauiensi monasterio Sancti Cypriani monasticam uitam professus erat, deinde in monasterium Sancti Maxentii transierat, ubi circa annum 963 dicitur obiisse.





 Nudi pontifices aratrum sine fine sequantur.
Carmina cum stimulo primi cantando parentis.

 Nudi pontifices sequantur aratrum et boues cum stimulo, cantantes carmina primi parentis, paradiso expulsi. His uerbis inuehitur Adalbero in abbates, qui omnia pene insignia et iura episcopalia sibi uindicarent, episcoposque nudos atque spoliatos, aliqua ex parte honore et felicitate sua deiecissent, et humiliores redegissent. [* An alicubi legitur episcopus ab abbatibus et bonis et honore spoliatos fuisse, ut hic supponit adnotator? Sed quos non amat, hos pessime uidet. BOUQ.]





 Presulis et si forte uacet locus, intronizentur
Pastores ouium, naute, quicunque sit ille.

Ridet quidem Adalbero, sed ridendo dicere uerum nil uetat; et indignatur uir nobilis homines plane ignobiles, pudendis ac uilissimis parentibus natos, diuine  legis ac sacrorum librorum ignaros, prorsus a rege Rotberto ad episcopale extolli fastigium. Quod Glaher Rodulfus, Cluniacensis monachus, a Rotberto fieri consueuisse ita scribit ut regem ob id laude dignissimum iudicet. Rodulfi in libri Historiarum III, capitulo 2, de Rotberto rege Francorum uerba hec sunt: »Hic itaque rex, ut sapientissimus Dei cultor, semper fuit humilium amator, superborumque, ut ualuit, osor. Si qua enim pontificalis sedes in suo regno proprio uiduaretur presule, cura ei erat maxima ut utilis pastor, licet genere infimus , potius quam nobilis eligeretur persona secularis  pompe.« Hac in re Christum Dominum imitatur, qui infirma mundi elegit, ut confundat fortia. . Qua de re causa etiam primates regni sensit plurimum contumaces, qui, despectis humilibus, sui similes eligebant superbos. Non solus ergo Adalbero, sed plerique regni Francici optimates hoc in Rotberto reprehendebant atque damnabant. Certe reges nostros ut probitatis morum ac prudentie, ita et nobilitatis in eligendis episcopis habuisse rationem docent ueteres historici nostri, docent uite sanctorum antistitum, docent prisce Marculfi Formule. Nec ob aliud Theganus Francus, uir nobilis, dolet et queritur sua etate ex uilissimis seruis, caprariorum filiis in libertatem assertis, summos pontifices fieri. Omnes unum sunt in Christo Iesu. Non est seruus  neque liber . In rebus ergo sacris qui uirtute prestat et doctrina, is est preferendus. Nobilitas anteferenda tantum est, ceteris paribus.





 Et studiis quem nec constrinxerit una dierum.

Qui ne uno quidem die studuerit.





 Alphabetum sapiat digito tantum numerare.

Sciat tantum litteras computare per digitos sanctus Adalbero, ut auctor Panegyrici de laudibus Berengarii Augusti, ac multi alii etiam uetustiores pro scire dixerunt; et pro docto sapientem: ut hodieque scire uel uulgo nosse sauoir a sapere dicimur; doctum sauant, hoc est sapientem nuncupamus, et merito. Nam nisi in sapientem doctrina non cadit. [uerumne sit hoc ualesii assertum iudicent alii. BOUQ.]





 Hi proceres; preceptores hos mundus adoret,
Et iuuet ut celebres nec reges excipiantur.


Tales episcopi, tam ignobiles, tam illitterati, sint proceres regni, inter optimates Francorum primi consideant debito episcopis loco. Hi ab omnibus pro preceptoribus habeantur, salutentur, ne celebribus quidem regibus exceptis, hoc est, a te etiam ipso, Rotberte, qui eos antistites elegisti, adorentur et honorentur.





 Regula si stabilis diuum permanserit ista,
Disciplina, uigor, etc.

Regula diuum: regula regum, regula Rotberti principis. uult dicere Adalbero: si hanc perniciosam regulam, si hunc morem seruare in eligendis  indignis episcopis rex perseuerauerit, et ecclesie et reipublice, seu regno, Francorum plurimum nociturum.





 Legibus exstinctis, in pace sepulta quiescet.

Sic perscriptum erat: Ducetur ad ultima mortis pro in pace sepulta quiescet, qualia multa, ipsius omnino Adalberonis chirographo superscripta, in hocce pematio reperiuntur; que singula suo quodque loco sum relaturus, si tamen sunt tanti.





 Excluduntur et hi quos sola scientia comit,
Christi conseruos et quos sapientia nutrit, etc.

His octo uersibus Adalbero indicat litteratos, bonos et sapientes uiros, et catholice sancteque doctrine, ab episcopatibus, a conuentibus uel synodis  ad hereses impugnandas coactis, atque a consilio regis procul amoueri.





 Omnibus egressis thalamum post ostia seruent.

Forte legendum est ingressis.





 Ut procurator regis mundana ministrans,
Sit piger, ignauus, etc.

Quem procuratoris regis nomine designet Adalbero diuinare non possum, ut nec que supra sint scripta Crotoniatarum, inscripta lex antiquissima.---Mundana ministrans, res administrans.





 Et iugiter maneat diuisus sorte iugali.

Id est, procurator regis uxorem non ducat, sed semper in celibatu permaneat.





 Ne regis heredipete non spes sibi constet.

Procuratori regis spes lucri non sit, nisi rege hereditatem  aliquam petente, seu bona aliqua fisco suo tanquam caduca uindicante. Qui si uerborum Adalberonis uerus est sensus, ut esse uidetur, procurator regis hic erit procurator fisci, ut infra custodes thalamorum, cubicularii.





 Cesaris his maiora iubet descriptio Magni
Deuiet ille sacer de sede monasticus ordo:
Uxores ducant pulchras, et prelia tentent.

ualens Aug. lege lata ut monachi militarent, nolentes per tribunos et milites fustibus iussit interfici, sicuti Hieronymus presbyter scribit in Chronico: que ualentis lex exstat in Codice Theodosiano. Paulo ante imperator Iulianus milites ante peracta stipendia monachos fieri lege uetuerat. Et monachos  quidem ualens militare iussit; Constantinus Copronymus, Leonis filius, eosdem et uxores ducere albatos precepit aut cegit, quemadmodum Theophanus ab Anastasio translatus, ceterique memorie tradidere. uidetur autem Adalbero nomine esse deceptus, et quod a Constantino Copronymo factum est, Constantino Magno falso tribuisse, quem supra Cesarem Magnum, et cuius legem, Cesaris Magni descriptionem appellauerit. Quippe Constantino Copronymo, principi pessimo ac impiissimo Leonomacho Cesaris Magni appellatio non conuenit, ut nec imperatori ualenti Ariano. Sed cur hec de monachis etatis sue dicit Adalbero, aut quid tunc apud monachos nostros simile gerebatur?





 Rectores rerum placet accersire mearum.

 Hic uersus, cum sensum turbet, aut uacat, aut non suo loco positus est.





 Pileus excelsus de pelle Libystidis urse.

Monachorum habitum damnat et irridet Adalbero, qui, obliti professionis sue, pileis ex pelle ursina, uestibus crurum tenus decurtatis et anterius posterius apertis, pictis balteis, et gladiis, et arcubus ac calcaribus equitantes uterentur. Ordericus uitalis anni 1089 res referens: »Nunc, inquit, prope uniuersi populares caput uelant uitta siue pileo. uix aliquis militarium procedit in publicum capite discooperto legitimeque tonso, secundum Apostoli preceptum.« Antea, scilicet Galli et Franci, more Romano et Germanico, capitibus apertis atque intectis esse  consueuerant. Ceterum hoc hemistichium uirgilii est ex libro u Aeneidos.


. . . . . Pelle Libystidis urse.





 Et uestis crurum tenus est curtata talaris:
Finditur anterius, nec parcit posteriori.

Mutauit Adalbero posteriorem primi uersus partem, ut emendaret errorem, et ita superscripsit pro curtata talaris, talaris adempta. Glaber Rodulfus, Rotberto regnante, uixit, et Willelmi abbatis Diuionensis, seu monasterii Sancti Benigni uitam enarrauit; quem in capite 24 inducit sic concionantem in consecratione basilice Sancti Benigni c. 16: »Non aspicitis que scissure et detruncationes uestium rabidissime? que attonsure per ceruices uirorum, etc. Ista enim uniuersa, recentia et nuper grassata, ex  diabolice superstitiositatis rabie emersere.« Idem in fine libri III Historiarum de eadem re loquitur, et trunca ueste uiros Francos irridet. Hec recentia damnat, apud Glabrum, Willelmus monachorum abbas in laicis; sed eos tamen monachi equitantes iterque facientes imitabantur, et suas uestes talares atque demissas ita detruncabant decurtabantque, uix ut genua contingerent: easdem, cum undique clause esse deberent, ante et retro aperiebant, ut ad conscendendum equum essent expeditiores. In detruncationibus illis decurtationibusue, atque etiam in scissuris uestium hodieque insanimus.





 Ilia baldringo cingit strictissima picto.

Baldringum appellat Adalbero balteum nomine mihi alibi non lecto: quem nos uulgo baudrier a baldringo  dicimus. Pictum autem baldringum nuncupat, qui acu pictus esset. Germanis ring, balteum sonat, ut in uoce rinca docet Cangius; bald. uero, audacem uirum; ita, iuxta uocis etymon, baldring fuerit cingulum uiri militaris et in armis strenui.

Notandum in sequentibus uersibus forcipem, malleum et ilicem monacho equitanti tribui: forcipem, ad extrahendos clauos ex soleis ungulisque equi; malleum, ad calcandum equum, seu ad tundendos clauos ungulis equinis infixos; ilicem seu iligna folia ad excipiendum seruandumque ignem e silice ferro excusum.





 Ossa superficiem stringit diffusa deorsum.

Osas Paulus Langobardus in libro Iu, hossas monachus Sancti Gallensis, in libro II, ceterique appellant  fascias crurales, caligas uel ocreas: Mattheus Parisiensis calceamenta militaria que uulgo housses dicuntur. Germani hodieque eiusmodi tibialia hosen, nos housses uocamus. Sed uidendum annon hic Adalbero osse deorsum diffuse ac superficiem stringentis nomine potius designet penulam, quam supra omnia uestimenta et arma aduersus imbres monachus equitaturus sumpsisset ac superiecisset. [* Fascias crurales osarum nomine constanter intelligunt medii eui scriptores, ut uidere potes apud Cangium in Glossario BOUQ.]





 Saltibus incedens 

Id est saltuatim incedit monachus, postquam equo descendit, et calcaribus suis, non iam latera  equi, sed humum pungit. Mutauit autem et hunc uersum Adalbero parum sibi satisfaciens et ita superscripsit.


Saltibus impressam pungunt calcaria terram.





 . . . . . terram calcaria pungunt.
Cepit summa pedum cum tortis tendere rostris.

Saltuatim incedit monachus, et terram calcaribus pungit, cum summos pedes protendere et rostra tordere cepit; quoniam propter enormes calceos aliter progredi non potest. Ordericus uitalis, in Rebus anni 1089, calceos huiusmodi describit his uerbis: Sutores in calceamentis, quasi caudas scorpionum, quas uulgo pigacias uocant, faciunt. Item: uiri curiales pedum articulis colubrinarum similitudinem caudarum imponunt, he ergo ueluti caude colubrarum et  scorpionum terrestrium uulgo pigacie dicte, pedum articulis, seu summis pedibus imponebantur, hoc est fronti uel anteriori parti calceorum assuebantur, Quare ait Adalbero:

Cepit summa pedum cum tortis tendere rostris.
Rostra appellat has caudas colubrinas et pigacias calceorum a similitudine rostrorum auium aut nauium: Quales Ioannes Dubrauius etiam calceos rostratos uocat. Hic enim in Hist. Boiemice, libro XX de Ioanne, rege Boiemie, Francorum mores imitante, ita refert circa an. 1328: »Inerat ei peregrinus habitus in nutriendis comis, in calceandis pedibus rostratis calceis, in uestiendo corpore palliolis uix dimidias nates tegentibus.« In Chronicis res gestas Caroli uI, Francorum regis, continentibus,  que, a docto monacho composita, in Bibliotheca Thuanea seruantur, hec de Francis presertim nobilioribus anno 1396 Nicopolim obsidentibus reperio: »uestimenta fimbriata et manicata superflue, et semper calceamenta rostrata longitudinis duorum pedum et quandoque amplius deferebant, que reprehensibilis dissolutio inter nobiles et specialiter Francie uigebat.« Tum adiecit auctor de Francis eisdem, cum Baiazete quem Basatum et Basitam uocat, pugnaturis: »Et ut leuius pedestres possent incedere, rostra longa et superflua calceorum amputarunt; que proh pudor! reprehensibilis et uana curiositas inter nobiles hucusque uiguerat, et tunc terminata fuit.«





 Ingreditur, noti fratres quem nosse laborant.
Concurrunt ciues, et larga palatia complent.
 Pontificem sic de formis tunc sistitur ante.

Accurrunt monachi, noti fratres et ciues Adalberoni dicti, et monachum, deposita monastica, ueste laica indutum, armatum atque ita deformatum ut ab ipsis uix possit agnosci, ante abbatem suum sistunt, quem inuidioso nomine Adalbero pontificem appellat, hoc est episcopum, ut monasterii septa palatia; et infra Odilonem regem uocat.





 Miles nunc, monachus diuerso more manebo.
Non ego sum monachus, iussu sed milito regis;
Nam dominus meus est Oydelo Cluniacensis

Abbati monachum militarem non agnoscenti, ac interroganti an monachus suus sit, quem pridie miserit aliquo, ille respondet: »Modo miles sum, modo  monachus; cum iter facio, miles; cum in monasterio moror, monachus. Quid me interrogas? Proprie monachus non sum, sed iussu domini Odilonis Cluniacensis abbatis, qui rex meus est, milito.« Quid facetius excogitari potest? Erat ergo hic monachus monasterii unius e multis que ab Odilone per Gallias tum regebantur, ut docet Iotsaldus monachus, qui de uita et uirtutibus sancti Odilonis abbatis libros tres ad Stephanum episcopum eius nepotem composuit. Hos libros in Codice Thuaneo, nimirum in Lectionario Ecclesie Lugdunensis nuper inueni, dignos ubique legi; quos Petrus Damianus in Epitomen cegisse se scribit sine appellatione eorum auctoris. [* Sancti Odilonis uitam a Iotsaldo scriptam habes apud Mabillonium sec. uI Benedic. parte  I, pag. 679 et seqq. BOUQ.]





 Tune cata to siopomenon causam meditaris?
In studiis memini formarum nosse figuras.

Rex Rotbertus, qui monachorum pater ac nutritor Helgaldo dicitur, et qui Odilonem plurimum amabat, ut Iotsaldus, Glaber Rodulfus, aliique tradunt; Rotbertus, inquam, audiens monachos tantopere sibi dilectos, et Odilonem quoque amicum suum ab Adalberone traduci ac derideri, temperare sibi non potest quin silentium rumpat: et Tune, inquit, episcope causam meditaris? Tu ne me nil reponere, nichil tibi respondere uoluisti, ut tibi monachos et singularem amicum meum Odilonem impugnanti ac irridenti tacendo uiderer consentire, et silentio meo uel quasi et reticentia,  figura mihi olim puero in scholis notissima uiros bonos destituerem, proderem, ac relinquerem indefensos? Iratum sibi Adalberto Rotbertum inducit, aut saltem commoto similem, quod de monachis male sentiret et scriberet. Unde subiicit:





 Non tua prepediat nos indignatio feruens.
Preceptum Domini liceat cum pace referre.

Tua, queso, indignatio orationem meam non interrumpat, pie rex: tua mihi ira non obsit. Pace tua mihi liceat, precepta Dominica referre.





 Sarra nimis gens cenorum, de more, petulca,
Regnum Francorum, manibus ferroque subactum,
Occupat, et rodit quidquid sibi Gallia nutrit, etc.

Sarraceni, inquit Adalbero, gens ualde petulans, ex  more regnum Francorum ui et armis subactum occupant ac diripiunt, Galliam sanguine inundant, sanctorum reliquias dispergunt, easque auibus ac leonibus  exponunt, episcopatum in primis Turonicum uastant. Qua beati Martini et tua quoque suorumque Odilo motus iniuria Romam petiit, pro salute monachorum precaturus. Hec Adalbero scribit mera enigmata. Qui sunt enim Sarraceni illi qui tum regnum Francorum, et precipue episcopatum Turonicum ita uastauere? Sarraceni quidem Fraxinetenses, antea culminibus Alpium occupatis, Maiolum Cluniacensis monasterii abbatem, cui Odilo successit, cum suis omnibus ceperant ex Italia et urbe Roma reuertentem, uix mille libris argenti redimendum; sed paulo post a Willelmo comite  Arelatensi ad unum omnes cesi fuerant isti prouincie et Italie populatores, uti Glaber Rodulfus et Odilo ipsemet in Libello de uita Maioli abbatis tradunt. Anno 994 uel 997 incensum est castrum beati Martini et ipsius basilica cum uiginti duobus ecclesiis, uIII Kalendas Aug., ut Chronicon Thuaneum, in anno 1137 desinens, et Maioris Monasterii monachus docent. Sed fortuitum illud incendium fuit omnino, cum eius auctor nemo nominetur; nec ulli genti Christiane religioni infeste tribuendum, nedum Sarracenis qui tum oram Gallie Narbonensis latrociniis ac furtiuis predationibus infestare potuerunt; interiora regionis Celtice circa Turones penetrare minime potuerunt. Circa annum 1000, Nordwegi, uel Noruagi, et Suedia, [a] Richardo Iuniore duce Nortmannorum,  aduersus Odonem, comitem Carnutensium et Blesensium, qui et urbem Turones obtinebat, accersiti, Britannis primum prelio uictis, et castro eorum dolo expugnato ac incenso incolisque iugulatis, Rotomagum nauibus petiere. Quos populos idololatras Sarracenorum nomine ab Adalberone designatos esse non puto; propterea quod, mox a Rotberto rege Francorum inter Richardum et Odonem pace facta, remissa sunt auxilia, et in sequenti anno ex Nortmannia domum, aut  in Angliam insulam siue Britanniam, unde uenerant, reuerterunt, ita ut uastande Gallie et depopulandi agri Turonici spatium non habuerint. Fuere et inter Odonem hunc et Fulconem, Andegauorum comitem, multa bella, causa excidii interioris Gallie agrique  Turonici. Fulco Ambaciam et Luccas in pago Turonico tenebat; Odoni parebant Turones; cui urbi Fulco imminens, Montem Budelli castellum ei aduersum opposuit, et anno 1016 apud Pontileuium Odonem prelio superauit. Sed hec multo post Carmen istud ab Adalberone compositum, et forsitan quoque post Adalberonis ipsius obitum, contigerunt, rege Rotberto non iam flore iuuentutis splendente; non iam incipientis iuuente, sed desinentis.





 Sunt auium, sunt iam consortia facta luporum.

Corpora sanctorum uidelicet. Hunc uersum mutauit Adalbero, sed infelicius:

Conciues auium iam sunt sociique leonum,
nimirum sancti, seu eorum cineres et reliquie.





 uastat episcopium cum strage Turoniacense.

 Genus Sarracenorum scilicet.





 Martinus plorat, tutorem clamitat idem.
Oydelo compatitur, simili qui iure tenetur.

Annon gentis Sarracenorum appellatione designare uoluit Adalbero principes Francie, nimirum comites, marchiones ac duces tunc regnum Francorum lacerantes, urbes et castella occupantes, inter se armis dimicantes, sacra et profana more Sarracenorum diripientes, in primis Fulconem Andegauorum comitem, episcopatus Turonici et rerum beati Martini uastatorem? Certe apud Glabrum Rodulfum in libr. Hist. II, caput 4, Hugo Turonum archiepiscopus dicit et queritur Fulconem matri Ecclesie sedis sibi commisse, predia et mancipia eripuisse non  pauca. Fulbertus quoque in epistola 99 scribit Fulconem comitem res ecclesie inuasisse et abstulisse, et archiepiscopum Turonicum cepiscopos ad eum excommunicandum hortatum esse. Et alibi legimus proceres aliquos, regnante Rotberto, bonis possessionibusque Cluniaci manus iniecisse, et de his apud Benedictum papam uIII per suos questum esse Odilonem coram Rotberto rege Francorum et princibus optimatibusque eius, qui ad limina apostolorum uenerant, ita ut facile Odilo compati Martino potuerit, cum simili ipse iure teneretur, hoc est cum eamdem ipse ab aliis accepisset iniuriam.





 Hic Romam petiit monachis orare salutem.

Nec Iotsaldus, nec Petrus Damianus qui ex Iotsaldo epitomen fecit, nos hic quidquam iuuant. Hec  sunt de Odilone uerba Iotsaldi: »Letabatur etiam urbs Roma, mundi domina, tanti uiri contubernio frequentata sepius, sanctorum apostolorum amore et desiderio; et,« ut idem ait, »quo tempore rex Henricus ad arcem Romani imperii festinabat, ut ad imperium promoueretur, eum comitatus est Odilo.« Rei sue causa, aut ad res monasteriorum suorum ecclesiarumque repetendas, Odilonem Romam unquam uenisse noster dicit; quod tamen uerum esse potest.





 Conscendunt uoces, fremitum dant Cluniacenses:
Clamant atque monent: subito dispone, magister,
Arma subire tuis, et que preponere debent, etc.

Describit iocosus senex comitatum Odilonis Romam petentis, quem hic Cluniacenses monachi magistrum  appellant, sicut supra:

Mittere proponunt, mox explorare magistrum.
Ut ante in Odiloniani monac hiiter facientis, sic nunc in comitatus Odilonis Romam proficiscentis descriptione lasciuit. Plane, sicut episcopis et monachis conuenire solet, apparet Adalberonem monachis, presertim Cluniacensibus tum maxime florentibus, et Odiloni abbati clarissimo potentissimoque amicum non fuisse. Inducit Adalbero Cluniacenses Odilonem interrogantes quem habitum indui ipsos Romam una ituros, qua ratione instrui armarique uelit, quid supra, quid subtus, quid foris ac palam, quid intus sumere oporteat:

   Et que preponere debent,
 Que sint exterius, et que sint interiora.

Dicet aliquis: An uoces et fremitus, et clamores conueniunt monachis abbati suo loquentibus? Non conueniunt plane, nisi abbatis sui patientia abutentibus; quod tunc fecisse Cluniacenses monachos uerisimile est ualesio qui non meminit, ut uidetur, quanta eorum fuerit erga sanctissimum abbatem reuerentia. Quippe Odilo uir tam mitis erat, et non sequentibus disciplinam tam facile ignoscebat, ut nimiam eius in delinquentes clementiam ac misericordiam haud pauci reprehenderent; quemadmodum Iotsaldus, Petrus Damianus ac Sigebertus scribunt. Qua abbatis sui lenitate ac frequenti etiam absentia, et magnis monasterii sui opibus facile Cluniacenses  efferri potuerunt, ita ut uociferarentur et fremerent abbate presente, ac, monachici silentii immemores, clamorem tollerent etiam laicis indecorum.





 Lunaris pendere prius debet tua pelta.
Insuper apponas tibi loricamque trilicem.

Prescribit monachis suis, peregrinationis Romane comitibus futuris, Odilo cultum et habitum cuique suum, ridicula omnia et que fieri nec debeant nec possint precipiens. In primis super clypeum amento collo iniecto dependentem, loricam induere singulos iubet. Lunarem peltam pro lunata uocat Adalbero parmam Amazonicam, seu scutum breuissimum, dimidie figura lune duo cornua emittens.





 Lubrica sustineant galeam cinctoria lumbi:
Corrigiis caput astrictum mucrone corones.

 Pergit Odilo, et galeas non iam capitibus fratrum imponi, sed ad cingula lumborum appendi iubet, et  capita eorum longissimis corrigiis astringi figura corone nouaculis circum rasa, aut certe corrigiis sub mento nexis pilea in capite contineri; spicula, seu tela post tergum reiici, gladios nudis dentibus mordicus teneri precipit: sicut Ranimirus II, Aragonensium rex, habenas equi sui tenuisse dicitur armatus.

Spicula post tergum teneas, tum dentibus ensem.

Ceterum coronare caput proprie dixit Adalbero. Monachi enim atque etiam clerici in coronam attondebantur. Tonsuram hanc hodieque ob id utrique, ueteri nomine, coronam appellant.





 Et cogit iuuenes lentos ascendere currus,
Atque senum precepit equos conscendere turbam.


Ex monachis qui ipsum in Italiam secuturi sunt, iuniores Odilo in currus, senes in equos imponit; cum contra iuuenes equis, senes curribus, plaustris, rhedisue uehi oporteret. Hinc patet que fides habenda sit iocis Adalberonianis, ut omittam sequentia.





 Ascendant asinum bini, denique camelum:
Si non sufficiunt, bubalum conscendite terni.

Non sufficientibus equis, Odilo singulis asinis binos e comitibus suis cum famulis tum etiam monachis, singulis bubalis ternos, singulis camelis denos iubet insidere. Hec quidem ridicula sunt et ficta; ex his tamen intelligitur Odilonis Romam ponficiscentis maximum fuisse comitatum. Nam cum turba senum eum secuta esse dicatur, quis non uidet, non intelligit  multo maiorem ei iuuenum multitudinem adfuisse? Unde subiicit Adalbero:

Millia mille uiri procedunt ante quirites.

Sane quocunque degebat, quocunque procedebat , tanta sequebatur eum frequentia fratrum, ut iam non ducem aut principem, sed reuera putares eum esse archangelum monachorum, uti Iotsaldus in uita eius memorie tradit [* in sanctum uirum ut reuerentiam probet, non apparatum describat. Archangeli nomine, ob eximiam sanctitatem eum inter alios salutat Fulbertus Carnutensis. BOUQ.] Dux autem ille et princeps monachorum, uel potius rex, ut supra nuncupatur, non monachis solum, sed etiam abbatibus imperabat. Quatuordecim monasteria Odiloni  subiecta memorat Iotsaldus per Burgundiam, Aquitaniam, et Prouinciam, ac Nantuadense monasterium, quod ipsi Gislebertus comes corrigendum tradiderat. Sed et Willelmus, dux Aquitanorum, Odilonem multis magnisque muneribus ad se traxit, et nonnulla cenobia sue ditionis eius magisterio commendauit, in primis Ingeriacum, et monasterium Sancti Cypriani in suburbano Pictauorum positum. Idem Rotberti regis Francorum; Adelaidis Aug. matris, auie amborum Ottonum; Heinrici imperatoris Romanorum, qui sceptrum et spheram et imperatoriam coronam ex auro Cluniaco dedit; Chonradi quoque et Henrici eius filii Cesarum amicitiis, officiis, et muneribus honoratus est; a Stephano quoque rege Hungarorum et a Sancio rege Cantabrorum  et Nauarrorum idem litteras cum beneficiis et muneribus accipere consueuerat. Monasteria nonnulla partim a fundamentis exstruxit, partim semiruta, uel ruinam minantia refecit, prediis auxit et insignibus ornamentis, monachis impleuit. Neque ab abbatibus modo, uerum etiam ab episcopis officiosis obsequiis nonnunquam honoris causa excipiebatur. Inter abbates igitur Gallicanos, qui tum erant usque ad episcoporum inuidiam felices, diuites et ualidi, maxime eminebat ac ueluti regnabat Odilo, Cluniaci opulentissimi monasterii, et tot ac tantorum cenobiorum per totam Galliam et Longobardiam quoque diffusorum potens; imperatorum et regum prope ex equo amicus.





 Millia mille uiri procedunt ante Quirites.

 Odilo plurimis comitatus monachis Romam uenit, et spectandam Romanus ingressus sui pompam exhibuit.





 Res agitur ferro ternis prolata diebus.

Legitur alias: Res agitur ferroque tribus prolata diebus. Quid hoc uersu et nouem sequentibus describat, aut quid sibi uelit Adalbero, haud facile dictu est. Rem enim ferro per triduum actam, et pugnam commemorat Kalendis Decembribus pugnatam, et signiferum, qui, cuspide equo deiectus, uexillum reliquerit turpiter, et cum reliquis fuga domum repetiuerit. Omnino designat rem aliquam risu dignam, que Rome Odiloni comitibusque eius acciderit, et malum peregrinationis euentum.





 Signifer in medio properas non stertere cepi:
Dissutis malis, flatum pugnando reieci.


Signifer iste in medio agmine positus, quem Adalbero de se loquentem inducit, Odilo ipse est qui fatetur se flatum uentris pugnando emisisse, seu , ac cum suis fuga Gallias petiisse:

Cum reliquis fugiens, genitalia regna petiui.
Hec, quo magis mirere, scripta sunt uiuo Odilone, qui anno 1048, etatis 87, multo post Adalberonem ipsum decessit.





 Hec patrata scias in prima luce Decembris;
Hoc itidem Martis tentabitur ante Kalendas.

Hoc nescio quid Rome contigisse indicat Adelbero  Kalendis Decembribus Odiloni, et idem eum proximis Kalendis Martiis iterum ibidem tentaturum. Quibus uerbis carpit frequentes istas abbatum, in primis Odilonis, peregrinationes Romanas, monasteriis onerosas, discipline etiam inimicas. Nam et monachi qui abbatem peregrinantem comitantur, leges suas maiore ex parte seruare non possunt; et qui in monasterio remansere, absente abbate eas seruare non curant.





 Militie princeps ad te nos Oydelo mittit.
Te dominum monachorum bellicus ordo salutat.
Admonet, inuitans acies ut bella perornes.
Agmine conseptus, mandatum concitus imple, etc.

Hic ab Adalberone inducitur monachus, tanquam legatus ad Rotbertum, regem Francorum, missus ab  Odilone, qui abbatis sui nomine regem salutat, eumque hortatus ad bellum sacrilegis proceribus rerum suarum occupatoribus ocius inferendum. Ubi notanda sunt uerba monachi Cluniacensis legati, Odilonem abbatem suum principem militie appellantis, et monasticum ordinem bellicum ordinem nuncupantis, et magnopere instantis urgentisque ut rex celeriter conuocet milites, cogat copias, apparet bellum, atque abbatis sui quamprimum exsequatur mandata. Fulbertus, Carnutine Ecclesie episcopus, in epistola 66 monachorum archangelum Odilonem, et nostrum, id est suum archangelum appellat. Iotsaldus quoque, eum secutus, archangelum monachorum. Hinc uulgo archangelus uidetur esse nuncupatus.  Constat autem Michelem archangelum a Grecis sepe dictum esse , , hoc est principem militie angelice, magistrum militum celestium, ducem angelici exercitus. Si itaque potuit Odilo, more Michelis, archangelus uocari, potuit et eiusdem nomine princeps militie, sed nempe monastice, appellari. Monachorum bellicum ordinem uocat legatus Odilonis, uel potius Adalbero, quia tunc monachi quotiescunque iter facerent, gladio cincti, pharetrati, ueste trunci, seu sagati, et cum calcaribus more militum equitabant. Auctor est Glaber Rodulfus in libri Historiarum II capite 9, Rotberto apud Francos regnante, cum rex Cordubensium Almanzor Sarracenus Galleciam, Nauarram atque Castellam continuis incursionibus uastaret, urbes Christianas  expugnaret, prelia etiam secunda faceret, monachos eius regionis inopia militum arma capere, et bella gerere esse compulsos. Tunc etiam ob exercitus raritatem compulsi sunt regionis illius monachi sumere arma bellica. Erat ergo tunc monachorum saltem Hispaniensium ordo uere militaris. Apud eumdem in lib. III, cap. 4 inuenio quosdam e Turonici monasterii beati Martini clericis siue canonicis tunc arma induisse atque militasse, et nonnullos eorum in prelio cecidisse.





 Agmine conseptus, mandatum concitus imple.
Armis te decet ante mori quam rura colendo.

uerba ea sunt legati Odilonis ad Rotbertum, regem Francorum: »Armare cum tuis, et mandatum  Odilonis, militie principis; quamprimum exsequere, ac nostros hostes, nostri monasterii spoliatores aggredere. Te enim, domine rex, magis decet pugnantem gloriose occumbere, quam agros colentem, seu rusticantem et cessantem, lenta et ignaua morte defungi.« His Adalbero et monachos arrogantie, qui regi imperarent, et regem ipsum, ad quem carmen composuit, inertie desidieque arguit: qui certe fertur fuisse uir plus quam monachice simplicitatis.





 Mittere perplures, quam frondes Asia spondet,
Africa nigra, maris bibulas quam littus arenas,
Pars Europa minus non iactat tertia mundi.

Pergit mandata Odilonis exponere legatus, et quo  minus dubitet bellum gerere. »Rex, scito, inquit, et persuasum habeto Europam, que non minus quam tertia pars terrarum orbis est, plures tibi monachos commilitones missuram adiuncturamque auxilio, quam in Asia et Africa frondes sint, aut in littore maris arene. Hoc iactat Europa.« Quibus uerbis Adalbero nimiam monachorum in Europa multitudinem sua etate fuisse indicat, quid dicturus, si nunc uiueret?





 Quid tibi uis, rabies, tetris dignissima claustris?
Figite per corpus, fugiat ne liuidus, ungues.

Quid tibi uis, rabies, non iam monasteriorum, sed carcerum claustris cerceri digna? Hec est exclamatio Adalberonis, episcopi Laudunensis, aduersus  monachos regem ad uindicandam armis ipsorum iniuriam hortantes, compellentes et canentes quodam modo bellicum: quos rabiosos et tetro carcere dignissimos amarissime infestissimeque appellare non ueretur fronte parum episcopali. Posterior uersus potest conuenire Rotberto, Adalberonis corpori ungues infigi iubenti, ne liuidus et monachorum opibus glorieque inuidens effugiat.





 Crede mihi, non me tua uerba minantia terrent,
Plurima me docuit Neptanabus ille magister.

Rex Rotbertus, cum monachos non irrideri solum, sed etiam rabidos et carceribus dignos ab Adalberone episcopo appellari uideret, patientiam rupit, ac negauit se uerbis eius minacibus commoueri, aut se dictis  eius in monachos et iocis a monachorum amore deterreri; se monacho magistro usum esse, ex quo plurima, et maxima utilissimaque didicerit; cui quidquid scit acceptum, secundum Deum, referat; cui plurimum et debeat et deferat, ut disciplinarum auctori. Constat enim Gerbertum preceptorem Roberti, obscuro genere natum in Aquitania, monachum a puero in monasterio Aureliaco adoleuisse; deinde scholam Remensem, seu Ecclesie Remensis, rexisse. Unde non raro in inscriptione epistolarum Gerbertum quondam Scholasticum, et Gerbertum Scholarem abbatem, id est caput Schole, ipse se appellat. Discipulos habuit Rotbertum Hugonis filium, et Ottonem III, Ottonis II Augusti filium; e quibus Rotbertus rex Francorum fuit; Otto, patre  mortuo, etiam imperator; Leothericum, post Senonicum archiepiscopum; Ingonem abbatem; et Fulbertum Carnutinum episcopum. »Rotbertus quidem a matre Schole Remensi traditus, domno Girberto ad erudiendum est datus, qui cum liberalibus instrueret disciplinis,« ut Helgaldus scribit. Auctor est Willelmus, Malmesburie monachus, in libro secundo Rerum Anglicarum; Gerbertum astrologiam, abacum, ceterasque artes mathematicas a Sarracenis Hispaniensibus didicisse, et in Gallia scholas publicas aperuisse:« quem Otto ipsius discipulus philosophorum peritissimum et tribus philosophie partibus laureatum in litteris appellat. Alii Borello marchioni commendatum ab Aureliacensi abbate, et ab Haitone Hispanie episcopo mathesim edoctum esse  uerisimilius prodidere: et Borellum hunc nunc ducem citerioris Hispanie, nunc comitem Barcinonensem uocant.





 Plurima me docuit Neptanabus ille magister,
Labitur aula tholis rutilat quo splendida fuluis.

Rex fuit Aegypti Nectanabis, Agesilai regis Spartanorum equalis, cuius Nectanabis uel Nectanabidis haud semel meminit in Agesilao Plutarchus Cheronensis, meminit et Diodorus Siculus, cui nunc Nectanebis, , nunc Nectanebos, dicitur. Plinio in libri XXXuI capite 9, Nectabis rex corrupte pro Nectanabis. Nectanabis ergo ille uel Nectanebos, is est qui ab Adalberone corrupte Neptanabus uocatur. Neptanabum autem uel potius, Nectanabum nomine, ueteris Aegypti regis per ironiam  appellat magistrum suum Gerbertum Rotbertus Francorum rex, propterea quod more Aegyptiorum astrologia et mathematica enituit. Astrologiam enim Aegyptii diuturna obseruatione siderum inuenisse et consecuti esse putantur, ut Cicero in libro I de Diuinatione, Plinius in libri uII, capite 56, ceterique docent. Hec est certissima felicissimaque uersus Adalberonis expositio, ad quam sine adiuncta magistri appellatione minime peruenire potuissem. Rotbertus igitur plurima se a magistro suo didicisse ait:



Ubi labitur aula que fuluis tholis splendida rutilat; hoc est Remis in schola Remensi proxima Maiori urbis Ecclesie, que tholo quidem inaurato nitet,  uetustate tamen labitur, seu ruinam minatur. Tholus est testitudinis umbilicus ac ueluti scutum media in ecclesia, quo trabes omnes conueniunt: uel in media templi aut ecclesie camera locus cui dona affixa pendent uel anathemata.





 Per partes scindunt uestem quam quisque tenebat.

Hec uidentur scripta esse ab Adalberone de monachis Cluniacensibus, ab Odilone ad Rotbertum regem Francorum petendi consilii auxiliique causa missis qui, postquam princeps legationis finem loquendi fecit, ad testandum dolorem suum, et ad commouendum regem, uestem quisque suam disciderint.





  Ordinis est igitur hec transformatio regni.

Hec igitur apud Francos ordinis clericalis sacerdotalisue, ac precipue monastici transformatio, regni ipsius transformatio est. Ita concludit Adalbero; hunc suo sermoni aduersus monachos habito finem imponit. Idem initio dixerat hocce uersu:

Ut placet imperio, sic se transformet et ordo,

Item:

Deuiet ille sacer de sede monasticus ordo.

Certe monachos Gallicanos, uel Francicos, haud parum fuisse tum dyscolos, et a disciplina desciuisse docent non modo tot Adalberonis uersus, sed etiam multa monasteria in regno Francorum clarissima et opulentissima, in primis monasterium Parisiacum  Sanctorum uincentii atque Germani, monasterium Sancti Dionysii martyris tumulo illustre, monasterium Fossatense et plura alia a Glabro Rodulfo ceterisque memorata; quorum monachi cum uitam pene secularem agerent, ad seruandam sancti Benedicti regulam auctoritate regia et meliorum immissu atque opera compellendi fuerunt. Odo in uita Burchardi comitis ait: Magonardum Fossatensem abbatem, uirum nobilem, aucupio et canibus ac uenatu delectatum esse, et, si quo iret, depositis uestibus monachicis, pretiosas pelles indui, et calamaucum uel camelaucium, pilei genus, pro capitio capiti imponere consueuisse; tum addit: »Subiecti etiam quique pro posse et ipsi eadem sectabantur. Hic mos a cunctis monachis regni illius  agebatur.« Willelmus qui abbas Diuionensis monasterii Sancti Benigni anno 990 factus est a Brunone Lingonice Ecclesie episcopo, regularis uite disciplinam, que iam pene deciderat per ueterum negligentiam, prout beatus Benedictus eam composuit in pristinum statum corrigendo restaurauit, ac per diuersas mundi partes per plura monasteria, a regulari tramite deuia, tam per se quam per suos quos abbates ordinauerat, monastico ordini subdidit, ut in Chronico Benigniano scriptum reperitur. Addit auctor Chronici huius monasteria Gemeticum, Besuense, Rothomagense Sancti Audeni, Sancti Michelis archangeli in monte, Sancti Germani Parisiis, Sancti Faronis Meldis, Sancti Arnulfi Mettis, Gorziam quoque, et Tullense Sancti Apri cenobium,  aliaque ei corrigenda et in ordinem cogenda esse commissa. Glaber Rodulfus de episcopis, abbatibus, clericis et monachis eius etatis sic scribit in libri II capite 6: »Quandocunque enim defecit religiositas pontificum, ac marcescit districtio regularis abbatum, simulque monasterialis discipline uigor tepescit, ac per illorum exempla cetera plebs mandatorum Dei preuaricatrix exstitit. Quid aliud quam totum simul humanum genus rursum in antiquum precipitii chaos illabitur?« Idem in libro de uita Willelmi abbatis et presbyteri tradit monasterium Sancti Saturnini ad Rhodanum, cenobia uizziacense, Fiscannense, Remense, Melundense, et locum Sancti Michelis archangeli, castro Ternodore  propinquum, aliasque cellulas circiter quadraginta rexisse Willelmum, et in meliorem statum ac uite ordinem restituisse.





 Spes iuuenum, uentura dies, qui discere nolunt.
Causa senum, sine spe pueriles plangere cursus.

Descendit nunc ad gnomas Adalbero parum coherentes. Iuuenes, inquit, pigri et desides, nec discendi cupidi, quia diu se uicturos sperant, studia litterarum differunt in futurum. At senes, quibus iuuentus sine studiis exacta est, cum iam diuturnam uitam sperare non possint, adolescentiam male negligenterque transactam cum gemitu desiderant, et irritis uotis reuocant minime redituram.





 Res Mala: quod scio defendunt; quod nescio, cedunt.

 Quod scio, uulgo prohibetur et uetatur; quod nescio, permittitur, pro permisso habetur, in usu est. Sic uulgo hodieque defendere dicimus pro uetare et inhibere defendre. Superscriptum erat in codice eodem sensu:

Res mala: quod scio despiciunt, quod nescio, querunt.





 Aut regis cineres aut nostras flabo Camenas.

Libentissima emandarem nostras flabo camenas, nisi sequeretur: si Musas celebres.





 Si Musas celebres, clament musarde sacerdos.

Rex loquitur et ait Adalberonem episcopum, si Musas, seu litteras, colat, clamore indoctorum litteras contemnentium musardum sacerdotem contumelie causa appellatum iri. Hodieque otiosum et cessatorem  musardum uocamus; musard: item muser, ut Germani musen, dicimus otiari





 Persius indignans promet tum lusca sacerdos.

In Persii satyra 5, uersus hic est:

Hinc grandes Galli, et cum sistro lusca sacerdos, etc.

Persium Adalbero diligenter legerat; nam et superior uersus:

Iupiter ille duos numerat meliore lapillo;

Et nic alter:

Dissutis malis, flatum pugnando reieci,

Dimidia ex parte sunt Persii, prior ex satyra 2 de bona mente ad Photium Macrinum:

Hunc, Macrine, diem numera meliore lapillo.

Posterior ex satyra 3, que increpatio desidie est.

Oscitat hesternum dissutis undique malis.

 Item, infra, u. 200: Scire meum nichil est, hemistichium Persianum est.





 Prospera si tibi sunt, non tedeat hoc reminisci.

Superscriptum erat ab Adalberone, contumaci syllaba breui frustra repugnante, pigeat hoc reminisci?





 Partem namque sui, que pars sapientia uera.

Superscripserat Adalbero:

Dans intellectum, que sit sapientia uera.





 Ciuibus angelicis, hominum struitur quoque turmis.
Pars quedam regnat; quedam pars altera sperat.

Hec Hierusalem celestis a Deo exstructa est, ut ab angelis et ab hominibus quoque incoleretur:  quorum pars iam ibi regnat, pars altera post mortem, aut post expiatas igne culpas sperat se ibidem regnaturam. Si pars regnans referretur ad angelos, pars sperans ad omnes mortales; dicendum esset Adalberonem credidisse hominibus christianis atque catholicis nisi post diem iudicii celi portam non patere: quod et multi alii credidere, sed falso.





 Rex Augustini libros, dilecte, reuolue.
Urbs excelsa Dei que sit dixisse probatur.

Dilecte rex, libros Augustini de Ciuitate Dei perlege.





 Inco, precor, mihi dic, presul, qui sint ibi latus,
Princi pares, et si qui sunt et in ordine patus.

Rex Adalberonem interrogat qui incolatus, et qui  principatus pares in ciuitate Dei sui in celesti Hierusalem sint et uocentur. Gaudet autem tmesi per iocum Adalbero, ut supra:

Sarra nimis gens cenorum de more petulca.





 Quere Dionysium qui dicitur Areopagita:
Ille duos super his desudat scribere libros.

Dionysius qui Areopagita a plerisque sed falso dicitur, de celesti Hierarchia librum capitum quindecim, et alterum de Diuinis Nominibus capitum tredecim composuit. Hi sunt duo libri, quos Adalbero designat, et a Dionysio scriptos esse tradit: quem cum addit Areopagitam dici, uulgarem opinionem iam ante annos centum et sexaginta inualescentem refert magis quam pro uera habet aut credit.





  Presul et ille sacer loquitur Gregorius inde,
Iob magne scrutans fidei moralia regis.

Gregorii pape, quem uulgo Magnum cognominant, et qui primus eo nomine Romane Ecclesie prefuit, sunt moralis Expositionis in B. Iob libri XXXu ad Leandrum Hispalensem episcopum. Moralia Adalberoni et multis aliis dici uideo hanc moralem expositionem. Sunt eiusdem in Ezechielem prophetam Homiliarum uiginti duo libri ad Martinianum episcopum Rauenne. Utrobique, ait Adalbero, Gregorium papam de Ciuitate Dei, seu de celesti Hierusalem, et de incolatibus principatibusque eius scripsisse. Loquitur Gregorius inde, hoc est, Gregorius de ea re scripsit, S. Grégoire en parle. Ita hodieque uulgo loquimur.





 Idem, sermonem complens, explanat aperte
Hic et Ezechielis super his in fine patenter:
Hoc apices ipso quos Gallia dante recepit.


Hos in Ezechielem Homiliarum libros duos dicit Adalbero ab ipso Gregorio missos et datos esse Galliarum episcopis; quod alibi non legi.





. . . . Distinctus disponitur ordo supernus:
Cuius ad exemplar terrenus fertur haberi.

Superscriptum erat.

Terrenus fertur discretus cuius ad instar.

Ubi obseruandum est sepissime in hoc carmine ordinis fieri mentionem in secundo uersu:

. . . . . Fratrum Laudunicus ordo.

 Item.

Ut placet imperio, sic se transformet et ordo.
Deuiet ille sacer de sede monasticus ordo.
Te dominum monachorum bellicus ordo salutat.
Ordinis est igitur hec transformatio regni.

Et de celesti uel suprema Hierusalem:

Ordine distincto regitur, non milite pauco.
Princi pares, et si qui sunt et in ordine patus.
. . . . Distinctus disponitur ordo supernus:
Cuius ad exemplar terrenus fertur haberi
Ecclesie ueteris populi sub lege ministros,
Per Moysen Deus instituit, quos ordine rexit,
Ecclesie regnum celorum dicitur ordo.
Res fidei simplex: status est sed in ordine triplex.
Mutantur mores hominum, mutatur et ordo.
 Nunc demonstras, tum deliberat ordo potentum
Discutiens, etc.
Iustitie regimen noster non audeat ordo
Linquere.
Francorum primus, tu seruus in ordine regum.

Itaque hoc carmen De ordine inscribi potest: propterea quod Adalbero in eo docet, uti celum seu suprema Hierusalem ordine regitur, et ordines habet alios ab aliis distinctos, ita hominum in terris diuersos esse ordines, diuersasque leges, quas seruari oporteat.





 Ecclesie ueteris populis sub lege ministros
Nomine que perfunctorio Synagoga uocatur.
Per Moysen Deus instituit quos ordine rexit.

In codice deletus erat e tribus his uersibus secundus  quo Ecclesiam ueterem populi sub lege constituti, seu Iudeorum, nomine perfunctorio Synagogam uocatam esse dicit Adalbero





 Ecclesie regnum celorum dicitur ordo.

Ordo Ecclesie dicitur regnum celorum.





 Et noua lex inibi colitur, sub principe Christo.

Emendauit et hunc uersum Adalbero eum in modum:

Et noua lex ibi perfruitur, que gratia fertur.





 Hoc et pontificum fixit censura fidelis,
Qualiter, a queis, et quales ibi constituantur.

Ministri Ecclesie quales esse, a quibus et qua ratione constitui debeant, episcoporum in synodis congregatorum canones decreuere: canones, inquam,  censura pontificum Adalberoni dicti.





 Ipsum legibus est aptare necesse duabus
Diuine quas humane discretio format.

Statum Ecclesie necesse est aptare duabus legibus, diuine et humane, quas format discretio; posteriorem uersum mutauit Adalbero ita:

uirtutum quas distribuit discretio mater;

Id est, quas duas leges discretio, mater uirtutum, distribuit.





 Lex diuina suis partes non diuidit ullus.

Suis nimirum ministris, seu Ecclesie sue ministris, quos, licet genere dispares, equali omnes conditione esse uoluit Deus.





 Hos pia lex omni mundana sorde sequestrat.

 Clericos seu ministros Ecclesie leges piorum principum sordidis ministeriis ac uilibus artibus uacare uetuerunt, et cum omni immunitate solis eos altaribus addixerunt.





 Non sunt carnifices, caupones, necne subulci

Carnifices iam tunc uocabuntur quos antiquitas lanios appellauit. Ait igitur Adalbero ministros altaris uel clericos a sordidis ministeriis abhorrere, non agricolas, non bubulcos, non uinitores esse; uix arbores serere, aut hortos colere; eosdem nec lanios, seu carnarios, nec caupones, nec subulcos, uel suarios esse  non caprarios, non opiliones seu pastores ouium. Non cribro pollinem tritici floremue siliginis, seu farinam furfuribus secernere non lebetis ad ignem appositi in quo carnes  coquantur, curam ullam agere, id est coquos uel cocos non existere, utcunque exprimit Adalbero hoc uersu:

Nec Cererem cribrant; hos non coquit uncta lebeta.

Ubi lebeta pro lebes dicitur. Hec autem omnia dicit Adalbero, ut regem Robertum arguat, pastores ouium et nautas, uti supra ait, hoc est rusticos ac humillimas infimasque personas in episcopatu euehentem.





 Terga suum per dorsa boum non serpere cogunt.

Hoc est, clerici sues pedibus colligatos bobus non imponunt, uenales in urbem aduehendos.





 Non sunt lautores, contemnunt feruere uestes.

Lintea hi non lauant, siue linteamina, et uestes lineas lixiuio feruefacere dedignantur. Feruere enim  hic positum pro feruefacere. uel certe hoc uersu designantur ab Adalberone fullones qui uestes laneas abluere, desquamare et polire consueuerunt.





 Sed mentes purgare suas et corpora debent, etc.

Affirmat Adalbero clericos, presertim presbyteros et episcopos, non solum animis, sed etiam corporibus mundos, castos et sobrios, bonis moribus adornatos, ac seruilis conditionis expertes esse oportere. Certe serui nisi prius libertate donati essent, ad clericatum peruenire non poterant: Non enim debent Christi et altaris ministri obnoxii esse humane seruituti, ut in uita Ludouici pii imperatoris legimus.





 Omne genus hominum precepto subdidit illis,
Princeps excipitur nullus, cum dicitur omne.

Omnes homines Deus cuiuslibet professionis et  dignitatis, etiam principes, reges ac imperatores presbyteris et episcopis in spiritualibus uoluit esse subiectos; ab his fidem catholicam edoceri; ab his ita edoctos sacro fonti immergi.





 Et mergi doctos sacri sic fonte lauacri.

Ex quo intelligitur, etiam tum eos qui adulti baptizabantur in sacrum fontem mergi consueuisse, non autem capita eorum solummodo aqua perfundi.





 Constituit medicos, si uulnera computruerunt,
Per quos sermonum cauteria sunt adhibenda.

Presbyteros Deus nobis medicos dedit, qui animorum nostrorum uulnera ac putria ulcera, hoc est peccata grauiora, sermonum suorum, uel salubrium  preceptorum, hortationumque et consiliorum quibusdam quasi cauteriis curarent. Hoc de laicis peccata sua confitentibus, et a presbytero penitentiam accipientibus intelligendum est, ni fallor.





 Corporis ille sui sacramentum sanguinis atque
Iussit quo solus tractaret rite sacerdos

Christus iussit quo [pro ut] solus sacerdos, seu presbyter, corporis atque sanguinis sui sacramentum rite tractaret.





 Maxima commisit quos se tractare rogauit.

Maxima commisit eis Christus quos tractare se iussit, seu presbyterorum fidei summa commisit mysteria, quorum manibus sacrosanctum corpus suum tangi contrectarique uoluit, iussit. Rogare tum pro iubere molliori uerbo dicebant. Ionas qui  Chlodouei Iunioris principatu, ante Adalberonem nostrum annis 350 floruit, in libro de uita Columbani abbatis, de Brunichilde in nepotem suum regem Theodebertum captiuum seuiente ita refert: Theodebertum fieri clericum rogauit, ac non post multos dies impie nimis post clericatum perimi iussit, id est clericum eum fieri iussit ac paulo post interfici. Sic multi alii loquuntur, non inepte, quia preces potentiorum pro iussis habende, et qui cogere potest, si quando rogat, iubere, precipere ac mandare censendus est. Et quoniam facta est Ione mentio, quem in libro XuIII Rerum Francicarum docui non Scotum, ut uulgo creditur, nec abbatem, sed natione Italum, ac Bobiensem monachum fuisse; que patria eius fuerit, scire conuenit. Reperi nuper in ueteri  codice uitam beati Attali abbatis Bobiensis,  in qua Ionas ipse de se matrem suam post annos nouem uisente, et de duobus itineris sui comitibus sic scribit: Datis comitibus Blidulfo presbytero et Ermenoaldo diacono, mense Februario »ad destinatum peruenimus locum. Erat enim Segusia urbs nobilis, quondam Taurinatium colonia a monasterio [Bobio] distans CXL milibus. Ibi ut peruenimus, gratuite [id est gratanter] a genitrice post tantorum interualla annorum suscepti sumus.« Quibus ex uerbis intelligitur Ionam Segusionensem patria fuisse, cum ibi et mater et frater eius habitarent. Segusio autem, uel Segusium, oppidum a Plinio et Ammiano; urbs a Gregorio aliisque,  a quibusdam et ciuitas dicitur, abestque a monasterio Bobio millia passum CXL, aut potius CLX. Positum est hoc oppidum ad Alpium radices, et Gallie finis ac initium Italie habetur. Certe ab eo loco incipit Italia, cui et ab omnibus attribuitur.





 uoce Dei quod promissum non esse negatum
Credimus et scimus ni quos sua crimina pellunt.

Quod sacramentum corporis sui a Christo discipulis suis Ecclesieque promissum et datum, nec nisi his qui propter peccata grauissima essent a communione remoti, negatum esse, credimus et certo scimus.





 In celis primas debent conscendere sedes.

Presbyteri et presertim episcopi eniti, dum uiuunt,  et dare operam debent ut mortui primas in celo sedes consequi mereantur, quas certum est non dignitati deberi, sed meritis.





 Hos decet euigilare, cibis et parcere multis,
Pro populi semperque suis orare ruinis.

Presbyteros et episcopos decet, plebis sibi commisse curam gerere, et suorum quemque, uelut pastores gregum, inuigilare custodie; paucis cibis esse contentos, et pro populi delictis ac suis semper Deum orare ac deprecari. Castos et sobrios eos esse oportere, supra dixit Adalbero. Sic Ammianus Marcellinus in libro XXuII scribit, Antistites prouinciales tenuitate edendi potandique, uilitate etiam indumentorum commendari. Idem et Gregorius Nazianzenus episcopus in Carminibus pagina 11 tradit.





 Pauca super clericis dixi, sed plura reliqui.


Pauca de clericis dixi, sed plura omisi que dicere potuissem. Adalbero hunc uersum mutauit, eique alterum emendatiorem substituit, qui talis est:

Pauca super clero dixi, super ordine pauca.





 Aequales igitur sunt omnes conditione
Una domus Domini lege si clauditur una.

Prior uersus refertur ad id quod supra scriptum est ab Adalberone de ministris Ecclesie, uel clericis:

Format eos omnes equali conditione;

Posterioris in uersus locum suffecit hunc Adalbero

Una domus Domini sic lege reuoluitur una.





 Lex humana duas indicit conditiones:
Nobilis et seruus simili non lege tenentur.


Adalbero omnes homines, saltem apud Francos, in duos ordines ait esse diuisos; alterum genus esse nobilium; alterum seruorum. Ubi nobilium nomine, honoratos, milites, et quoscunque etiam ingenuos de patrimonii sui reditu uiuentes designat; seruorum autem appellatione ceteros omnes, nimirum mercatores, artifices, agricolas, et alios questu se sustentantes, quos Latini plebem uocant, famulos demum atque mancipia; nobiles Adalbero etiam ingenuos appellat, u. 293:

Nam ualet ingenuus sine seruis uiuere nullus

Seruos uero nuncupat idem et uulgus, u. 285:

Defendunt uulgi maiores atque minores.

Sic Gregorius, in libri X capite 4, legatos Childeberti,  regis Francorum bene ingenuos generatione, et in capite 29, Aredii parentes ualde ingenuos pro nobilibus uocat.





 Nam primi duo sunt, alter regit, imperat alter.

Ex genere nobilium sunt, et inter eos eminent ac principatum tenent duo, rex et imperator; quorum consiliis et dispositionibus respublica stat et nititur. Ex his fiunt et comites, et marchiones et duces.





 Sunt alii, quales constringit nulla potestas;
Crimina si fugiunt, que regum sceptra cercent.
Hi bellatores, tutores Ecclesiarum, etc.

Describuntur his quinque uersibus nobiles uel ingenui, qui militant, et sese ac una Ecclesias et clerum,  atque maiores et minores uulgi, seu plebis, quos supra seruos dixit Adalbero, armis ab iniuria defundunt.





 Altera seruorum diuisio conditionum.
Hoc genus afflictum, nil possidet absque labore.

Nunc loquitur Adalbero de seruis, hoc est non de famulis modo atque de mancipiis domesticis, sed etiam de his qui mercatura, aut artificio quolibet, aut opera se sua questuque sustentant. Hoc hominum genus admodum est laboriosum, ac uelut in usum et ministerium ceterorum natum et factum. Unde Adalbero negat eis quidquam esse nisi labore quesitum, et infra ait, u. 296 enarrari omnino non posse

Seruorum studium, cursus tantosque labores.

 Idem laborantium eos appellatione designat hoc uersu.

Nunc orant alii, pugnant, aliique laborant.

Addit Adalbero a seruis nobiles uel ingenuos uestiri; a seruis uel ipsos dominos pasci; cunctos opes per eos querere; sine eis uiuere, aut ad uitam necessaria habere neminem posse: regem demum ipsummet et episcopos ac optimates, quotiescunque seruorum opera egent, eis quodammodo uideri seruire.





 Seruorum lacryme, gemitus non terminus ullus.

Singularis numerus pro plurali; id est, lacrymarum gemituumque seruorum nullus est finis aut terminus.





 Triplex ergo Dei domus est, que creditur una;
Nunc orant alii, pugnant, aliique laborant:
Que tria sunt simul, et scissuram non patiuntur.


Domus Dei que una creditur, et que una ab Adalberone supradicta est, siue Ecclesia, tripertita est, ac in tria hominum genera diuisa. Alii enim ex Christianis orant, alii pugnant, laborant alii; orant clerici, pugnant milites, laborant reliqui, nimirum plebs seu uulgus. Hic status triplex est, quem Adalbero dixit hoc uersu:

Res fidei simplex; status est sed in ordine simplex. Hic triplex status et triplex ordo et professio hominum, infra connexio triplex, ac nichilominus simplex nuncupatur ab Adalberone:

Est igitur simplex talis connexio triplex.

 Propterea quod hi tres ordines, siue hec tria hominum genera unius corporis, uidelicet Ecclesie catholice, membra sunt atque artus, alteri alterorum indigentes, coherentes alteri alteris, nec diuisionis aut dissidii capaces atque patientes.





 Iam caput ecce tuum candens imitatur olorem,
Hec natura senectutis dixisse probatur.

Dixerat Adalbero iam leges tabescere et pacem defluere; mutari hominum mores, mutari et ordinem. Itaque Rotbertus, Francorum rex episcopum, qui de conditione temporum suorum questus erat, ita irridet ut delirare eum dicat, et uitio senectutis talia effutiuisse. Caput Adalberonis omni ex parte canum, (quod canens potius quam candens uocari  oportuit, imitari olorem, uel cycni simile esse ait rex, sicuti hodieque qui toto capite et barba canet, senem instar cycni canum esse uulgo dicimus: Il est blanc comme un cygne. Posteriorem uersum mutauit Adalbero ad eum modum, sed minus feliciter.

Talia te natura senis dixisse probatur,





 Credere non sanum talis natura cegit;

Hoc est, senectus que natura delira est, credere me cogit te non sane esse mentis. Superscriptum erat in codice:

Te quoque non sanum talis natura cegit.
ut sit sensus: Natura senectutis cegit te esse non sanum, cegit te insanire et has mihi nugas loqui.





 Altera me stimulet: senio non deficit illa.

 Alia me natura, que senectute non deficit, stimulauit et compulit [me] ad ea tibi dicenda: nimirum anima rationis compos et eterna, in quam senectus non cadit. Sic Adalbero loquitur regi, ut delirare se neget.





 R. Quot homini dantur nature. Dic. P. Puto bine.

Scilicet animus uel anima, et corpus.





 Ex his que loquitur, cuius sint uerba repone.

Harum duarum hominis naturarum utra loquatur, utrius uerba sint, utri uox et sermo conueniat, interroganti mihi responde:





 Grammaticus simplex, nedum dialecticus illex
ualde recordaris studiorum pauca priorum.

 Tu, Adalbero, qui grammaticus tantum es, nec dialectice leges nosti, ex his que olim in scholis didicisti, ualde pauca recordaris. Posterior uersus ab Adalberone emendatus est ita:

Nunc scio quod recolas studiorum pauca priorum.

Grammaticus simplex, un simple grammairien, hodieque uulgo dicitur solius grammatice peritus, nichil preter grammaticam sciens. Illex dialecticus, hic idem quod exlex, , qui leges regulasue dialectice non nouit.





 Qui paruum meminit, non obliuiscitur omnis.

uerba sunt Adalberonis, asserentis se non omnium studiorum oblitum esse, qui teste ipsomet rege aliqua adhuc, etiamsi paucula meminisset. Parui  tum dicebantur qui olim pauci. Hinc in prefatione legis Salice Gens Francorum parua numero fuisse dicitur; nec aliter a uirgilio appellantur exigui numero, qui numero pauci erant. Exiguum enim et paruum eiusdem esse significationis nemo nescit. Ita et Greci recentiores pro dixere. Pyrrhus quippe qui nostris Antiochiam tradidit, cum paucos se Francos ad rem exsequendam habere quereretur, dixit: . Apud Gregorium, in libri uIII cap. 30: »Satius est enim ut parui contumaces pereant, quam ira Dei super omnem regionem dependeat innoxiam.« Et in lib. Iu cap. 30: Magni ibi tunc uiri ex Aruernis: id est, pauci contumaces, multi uiri; quemadmodum in edita  Gregorii Historia legitur. Iulianus Toletanorum archiepiscopus Argabadum Narbonensis Ecclesie antistitem inducit Wambe, regi Gothorum, ita loquentem: Paruissimi quidem euasimus gladium; sed paruis ueniam deprecamur.





 Eius qui stimulat, senio nescis reminisci.

Senio nescis, episcope, reminisci eius qui te stimulat, seu pre senectute uerba mea, quibus tanquam bos stimulo punctus es, reminisci non potes, cum te non sanum, te simplicem grammaticum ac dialecticum illegem uocauerim, et de prioribus studiis paucissima recordari dixerim.





 Spiritus hic resonat; non me dementia torquet.

 In corpore isto meo est et mecum habitat anima rationis compos, cuius beneficio et opera tibi, rex, loquor. Anima, inquam, que uel ipso nomine naturam suam indicat atque testatur. Anima enim spiritum uentumque significat. Neque uero senectus delirum me, aut parum sane mentis, dementemue reddidit, uti supra dixisti.





 Si natura senum cogit, non culpor acute.

Si quemadmodum dixisti, rex, ea est natura senectutis extreme ut insanire aut saltem delirare nos cogat, male et sine causa obiicis mihi uitium quod sit non persone, sed etatis; et quod senex ego, tametsi ualde uelim et cupiam, uitare non possim.





 Nature finem non ponunt arte periti
 Artificem quidam dicunt ignem sapientes.

Naturam quidam artis periti uel sapientes, hoc est philosophi, uel sophi, definiunt ignem artificem, alii Dei uoluntatem. Que sequuntur diuisiones philosophice de naturis; que item de argumentatione omni aut necessaria aut probabili, et que de uero aliisque, opera nostra et expositione non indigent.





 Territa, naturam uitans, effatur asella.

Asina, angeli gladium strictum intentantis conspectu territa, inaudito prodigio Balaam domino locuta est.





 Fabula non similat uerum, nec dicitur esse.

Fabula ueri non est similis, nec uerum uocatur aut habetur. Sic apud Ardonem in uita Benedicti  Aniane abbatis; sepe similare equus equum solet. Apud Paulum: Eque quas similatis. Ex similare fecimus sembler et ressembler.





 Nenia nulla meum, nec fabula, mulcet amorem.

Nenias siue ineptias, et fabulas odi.





 Iure salutifero sapientes et moderati
Premia uel penas querant; ratione potentes
Accipiant, equi uel quid patiantur iniqui.

Mutauit hos duos uersus ex parte aliqua Adalbero eum in modum:

Legibus edocti, sapientes et moderati
Premia uel penas querant; ratione fideli, etc.





 Et mala defendant, ueniunt extrinsecus illa.

 Et mala prohibeant et uetent, sic supra uersu 179:

quod scio defendunt; quod nescio, cedunt.
Mutauit et hunc uersum Adalbero eo modo:

Que mala dissoluant, que sunt extrinsecus acta.





 Oratoris inest tibi, rex, concessa facultas.
Nunc demonstras; tum deliberat ordo potentum
Discutiens affirmatiue cum religiosis
Iudiciis, a quo possint res inficiari.

Tria causarum genera designat Adalbero, demonstratiuum, quo laus et uituperatio continetur; deliberatiuum, et iudiciale; aitque Robertum Francorum regem, qui artem oratoriam norit, in conuentibus gentis demonstrare, que probet et facienda iudicet: tum de his proceres deliberare. Ordo potentum,  sunt episcopi, abbates, et principes, optimatesue seculares, nimirum duces, marchiones, comites. Post ultimum uersum tres uersus erasi in codice desiderantur.





 Antea res quales nobis, translatio finis,
Et coniecture quo discernantur oportet.

Antea oportet, ut discernantur a nobis rerum qualitas, translatio, finis et coniecture.





 Quatuor has non inuenies, quas hicce requiris.

Qualitatem, translationem, finem et coniecturas.





 Rite pedes posui; surgit dum figitur alter.

Surgit alter pedum, dum alter figitur.





 Pandere non, moriens, nos hec natura cegit.

Non hec nos capularis senectus, [et] natura delira  exponere cegit. Hic uersus Adalberonis respondet huic regis de Adalberone uersui:

Hec natura senectutis dixisse probatur.





 Digne tristaris, qui rex seruire iuberis.

Hic Adalberonis uersus refertur ad superiorem alterum eiusdem:

Rex et pontifices seruis seruire uidentur.





 Regnum Francorum, reges, sub tempore patrum
Subiugat, et semper sublimi pollet honore.

Clodoueus, rex Francorum, regnum Alamannorum in parte Germanie, regnumque uisigothorum in Aquitania euertit, ac sue ditioni subiecit; eius filii pre ceteris regna Burgundionum et Turingorum, interfectis regibus, occuparunt. Carolus magnus  regnum Longobardorum in Italia, capto Desiderio rege, obtinuit, et regnum Hunnorum Auarum in Pannonia, Saxones gentem Germanie ualidissimam et maximam, Baioarios rebelles, et Sclauinorum seu uenedorum nationes aliquot subegit.





 Regum sceptra, patrum nullius sceptra cercens.

Reges Francorum nulli unquam sceptro, nulli alteri regi aut imperatori subiecti sunt: quod uerum et memoria dignissimum est, et obseruandum. Eam in rem notanda sunt apud Frodoardum, in lib. Iu, cap. 5, Fulconis Remensis archiepiscopi ad Arnulfum, regem Transrhenanum uerba, que talia sunt: »De eo quoque quod sine ipsius Arnulfi consilio  presumpserint agere  morem Francorum gentis asserit secutos se fuisse, quorum mos semper fuerit ut, rege decedente, alium de regis stirpe uel successione, sine respectu uel interrogatione cuiusquam maioris aut potentioris regis eligerent.«





 Quique regit, gaudens uirtutibus imperat eque.

Et qui regnum illud Francorum regit, multis magnisque uirtutibus preditus est, ac bene iusteque imperat. Hec de Roberto ipso rege Francorum ab Adalberone dicuntur.





 Nouimus imperium iam regibus esse fugatum.

Scimus imperatores a regibus Francorum in fugam coniectos et finibus suis expulsos esse. Nimirum  anno 978 Lotharius, Francorum rex, Metis receptis, cum magno exercitu de improuiso superueniens, imperatorem Ottonem Iuniorem ex palatio Aquisgrani una cum coniuge profugere cegit. Quem eodem anno cum sexaginta millibus militum Franciam ingressum, et Remorum, Laudunensium ac Suessionum agris uastatis, Lutetie suburbanum incendere ausum, rex, Hugone comite Parisiorum et Henrico duce Burgundionum, maximisque copiis fretus, fugere compulit, nec usque ad Axonam modo Suessionicum, ubi plurimi ui fluminis oppressi perierunt, sed etiam usque ad Mosam finesque regni Francici triduo et trinoctio imperatorem est insecutus, ut Hermannus, Sigebertus, Guillelmus Nangiacensis ceterique chronographi tradunt. Sed et  anno 1006 Rotbertus ipse, Francorum rex, Richardo II Normannorum duce comitatus, Henricum imperatorem ab obsidione ualentianorum excussit, quod castrum, in confinio Francorum et Lotharensium situm, Balduinus Flandrensium comes inuaserat.





 Gratia nunc summo, per quem regnare peropto,
Non meritis concedo meis, etc.

Gratias ago Deo, qui me regem fecit, per quem uiuo, per quem regno. Neque enim meritis meis, que nulla sunt aut exigua, tantum tribuo, ut regnum eis debere me putem. Hec uerba sunt piissimi regis ac demississime des e sentientis Rotberti, qui ab Helgaldo propterea rex humilis, interdum et humillimus appellatur. Unde Adalberonem de forma  et uirtute sua plura dicere prohibet supra:

De forma satis est et de uirtute locutum.

Quod loquendi genus Gallo-Francis nostris hodieque in usu est. C'est assez parlé de cela. Item ait:

Scire meum nichil est: semper sed numinis almi.





 Ut nobis liceat leges seruare paternas.

Flexis genibus supplex Deum semper oro, leges ut patrias seruare possim, et ab omnibus mee ditioni subditis seruandas curem, nec ab eis unquam recedam, recedique patiar, inquit rex. Apud Gregorium, lib. IX, cap. 30: »Chariberto regi populus Turonicus sacramentum dedit, similiter et ille cum iuramento promisit ut leges consuetudinesque nouas  populo non infligeret, neque ullam nouam ordinationem que pertineret ad spolium.« Et Leodegarius Augustodunensis episcopus Childericum monarcham Francorum arguit, quod leges et consuetudines patrias, quas conseruare preceperat, tam subito immutasset. Carolus quoque Caluus anno 869, Metis coronandus in ecclesia Sancti Stephani, cunctis Lothariensibus qui aderant denuntiauit se unicuique suorum fidelium in suo ordine, secundum sibi competentes leges, tam ecclesiasticas quam mundanas, legem et iustitiam conseruaturum, Ludouici eius filii anno 877 in palatio Compendio coronandi, promissio ad episcopos talis est: »Promitto et perdono uobis quia unicuique de uobis, et Ecclesiis uobis commissis, canonicum priuilegium, et debitam  legem atque iustitiam conseruabo, et defensionem, quantum potuero, adiuuante Domino, exhibebo.« Eamdem in tribus codicibus ueteribus regum nostrorum responsionem ad episcopos reperi. Eadem eisdemque uerbis concepta est Philippi septennis, mox futuri regis Francorum, anno 1059, in maiore Ecclesia Remorum professio; qui et addit populo sibi credito se dispensationem legum in suo iure consistentem sua auctoritate concessurum, hoc est, ut Boso rex designatus ait, omnibus legem, iustitiam et rectum mundiburdium seruaturum et impensurum.





 Lex diuina uetat, que corrigit inter utrasque.

Alias legitur superscriptum: Lex est una uetans; minus bene.





 Utile queque necessarium conferre uidetur:


Que utile atque necessarium uidetur conferre.





 Ad res pertineat plures que semper honeste,
Fortior et quecunque grauissima sit, teneamus:

Eam legem que ad plura pertineat, et fortior ac grauior sit, honeste semper teneamus.





 Undique pax bona post certamina postque labores:
Et status Ecclesie per se sua iura tenebit.

Optat Adalbero pacem regno Francorum post bella ciuilia et prelia, ut Ecclesia ibi floreat, et sua sibi iura seruare possit.





 Descriptas, et non alias respublica leges
Possideat . . .


Habeant suas sibi leges descriptas Franci, easque, et nullas alias seruent. Descripte uel scripte leges sunt Lex Romana , Lex Salica cum Capitulis Caroli Magni, eiusque filii et nepotis Caroli, ac Lex Burgundionum in regno occidentalium Francorum, quod tum Aquitaniam et ex parte Burgundiam continebat. Ecclesia pre ceteris Lege Romana, seu Codice Theodosiano, regebatur; Galli quoque, Franci laici Lege Salica et Capitulis ei additis ab imperatoribus nostris utebantur; Burgundiones suis seu Gundobadi legibus. Leges autem alie, seu non scripte, uocantur ab Adalberone consuetudines, quas tum  uariis in Francie partibus, uariis sub comitibus et ducibus, diuersas inualuisse, et postea conscriptas litteris ac pro legibus habitas esse constat. Hoc ius consuetudinarium nunc appellatur, et iuri scripto hodieque opponitur, id est iuri Romano, non quod scriptum non sit, sed quod recentissime et multis seculis post leges Romanas, et post Francicas etiam Burgundicasque descriptum fuerit.





 . . . . . sua regna Basilius et Benedictus
Obseruent: teneant, quidquid sua regna iubebant.

Suas regulas seruent Basilii et Benedicti monachi, suas etiam possessiones teneant, et obtineant quidquid ipsorum regule iubent, quidquid permittunt. Regulas monachorum Basilianorum et Benedictinorum, regna uocat Adalbero; ut  supra dominum Odilonem Cluniacensem abbatem monachus quidam regem suum appellat, suum esse regem profitetur:

Nam dominus meus est rex Oydelo Cluniacensis.
Iam dudum autem Basilii Cesaree Cappadocie episcopi regula, inducta in Gallias, a nonnullis monachis obseruabatur. Aredius abbas Atanensis in Lemouicibus, qui anno 591 extremum spiritum fudit, cenobium fundauit, in quo non modo Cassiani, uerum etiam Basilii et reliquorum abbatum qui monasterialem uitam instituerunt, celebrantur regule, ut Gregoricus Turonicus episcopus in libri Hist. X capite 29 tradit. In uitis sanctorum Eugenii Iurensis et Philiberti Gemeticensis abbatum, fit sancti Basilii  regule mentio. E quibus Philibertus Basilii sancti carismata, Macarii regulam, Benedicti decreta, Columbani instituta sanctissima lectione frequentabat assidua. Benedictum abbatem Aniane, qui Carolo et Ludouico imperatoribus floruit, ad beati Basilii dicta, necnon ad sancti Pachomii regulam scandere nisum esse, Ardo Anianensis monachus ipsius discipulus scripsit. Regulam Basilii esse statuta eius, que Rufinus transtulit, et que in uetustissimo codice Parisiaci monasterii Sancti Germani reperiuntur, in ducentas tres interrogationes et res onsiones diuisa, affirmat Hugo monachus. Ceterum hec dicit Adalbero, ut doceat quod supra iam satis ostendit, Basilii et Benedicti presertim monachos tum in Gallia a suis legibus sepe recessisse.





 Pontifices unquam celebrent non rura deinceps,
Sic sua iura tenent, si non ruralia curent.


Episcopi nunquam deinceps ruri plerumque habitent, neu sepe rure desideant, uel in agro et amenis uillis crebro otientur tempusque terant, quod in sue quisque ciuitatis seu in populi sibi commissi curam debent impendere. In sua quisque sede antistites sedeant, sua demum iura inuiolata conseruaturi, et uenerationi omnibus futuri, si rus negligant, nec uoluptatibus suis uacent, aut pro urbibus secessus celebrent, seu prediorum suorum et suburbanorum redituum ipsi per se curam agant.





 Iustitie regimen noster non audeat ordo
Linquere, sed totis semper se nisibus aptet:


Episcopalis ordo, seu episcopus quisque equ bonique seruantissimus sit, nec a iure unquam recedere audeat: sed semper totis uiribus iustitie sese accommodet. Iustitie regimen dicitur Adalberoni iustitie uel iuris regula. Tunc autem episcopi forum suum habebant, ut et olim habuerant: quod infra apertius docetur.





 Constituat iustos, et non pro lege capaces
Rectores inopum, miserum necnon uiduarum.

Noster ordo, seu episcopalis, rectores inopum et uiduarum ac pupillorum iustos constituat et capaces, quales minime fieri consueuerunt. Non pro lege, id est non pro more. Forsitan tamen legendum, et  non pro lege rapaces, ut sit sensus: Constituat iustos rectores uiduarum, et non rapaces pro lege, hoc est non auaros ex more. Rectores autem illi inopum et miserarum uiduarum ac pupillorum, sunt haud dubie diaconi, pecunie sacre egentibus dispertiende custodes ac dispensatores.





 Nullus ad ecclesiam noctis nisi tempore pergat
Ire semel: liceat cunctis orare diebus.

Nullus tempore noctis nisi semel ad ecclesiam ire pergat. Hec de clericis accipienda sunt, quos singulis noctibus non plus semel ecclesiam adire seu Matutinis Laudes continuo nec interrupto cantu coniungere uult Adalbero; quibus Matutinis laicos semel quaque hebdomade, nimirum nocte Dominica,  interesse consueuisse docet nos pre ceteris, in uita beati Leodegarii, Ebroini maioris domus regie cedes. uel certe uult aut cupit Adalbero uigilias missasque nocturnas, que non solum Natali Domini, in Pascha et in Pentecoste, sed etiam in nonnullorum martyrum et confessorum quoque honorem uarie a uariis obseruabantur celebrabanturue, omnes preter unam aboleri quod in ecclesiis multa tum a laicis obscena, fauentibus tenebris, fierent. Qua de re etiam ueteres questi sunt Patres. Hinc natum prouerbium illud ut dicantur uulgo iuuenes, qui peruigiliis et nocturnis missis intersunt Deum querere palpando et contrectando. Noctem autem Natalis Domini potius quam noctem Pasche aut Pentecostes ab Adalberone excipi puto, quod ea hodieque, in  toto orbe Christiano, ceteris fere omnibus uigiliis abolitis, peruigilio missaque celebratur.





 . . . liceat cunctis orare diebus:

Totis diebus laicis pateant ecclesie: totos dies Deum eis ibi orare liceat palam sine ulla suspicione dedecoris.





 Iudicet, et spectet presentes atque futuros.

Noster ordo, seu episcopi ita iudicent ut in iudiciis suis non presentium modo, sed etiam posterorum et sue quisque fame ac Domini eorum mandatorum habeant rationem. Nimirum episcopi, presertim postquam Constantinus Maximus factus est Christianus, suum sibi et peculiare forum habuere, et de  omnibus clericis et monachis Ecclesie sue subiectis, ac de ecclesiasticis rebus quisque semper iudicauere. Apud Gregorium in libri Historie Francice u capite 5, Petrus diaconus, ipsius frater, »facto placito in presentia sancti Nicetii episcopi, auunculi matris sue, Lugdunum dirigit, et ibi, Syagrio episcopo coram astante et aliis sacerdotibus, multis cum secularium principibus, se sacramento exuit nunquam se in mortem Syluestri mistum fuisse.« Et in capite 39 libri uIII, Baudegisilus Cenomanorum episcopus quotidie cum iudicibus causas discussisse dicitur. In capite 6, libri IX, de Ragnemodo pontifice Parisiaco, impostorem quemdam puniente, hec refert: »Ablata ei cruce, iussit eum a termino Parisiace urbis excludi. Sed hic iterum facta altera  cruce cepit que gesserat exercere: captusque ab archidiacono, et catenis uinctus, iussus est custodiri.« In libri u capite 48, inuenio Leudastem Turonicum comitem , in iudicio cum senioribus, uel laicis uel clericis resedisse, id est clericis et laicis. Gregorii de Nicetio Lugdunensi episcopo, maiore auunculo suo, in libro de uita eius uerba sunt hec: »Quodam tempore misit Basilium presbyterum ad Armentarium comitem, qui Lugdunensem urbem his diebus potestate iudiciaria gubernabat, dixitque ad eum: »Pontifex noster cause huic, que denuo impetitur, dato iudicio terminum fecit; ideoque commonet ne eam iterare presumas. Qui furens respondit presbytero: uade, et dic ei quia multe  sunt cause in conspectu meo posite, que alterius iudicio finiende erunt.« Ubi uides inter episcopum et comitem Lugdunensem de iurisdictione contentionem fuisse.





 Pro meritis omnes assumant emolumentum
 fideles.

Omnes qui tibi fideles sunt, pro suis quisque meritis a te, rex, beneficia accipiant, me uno cum tua pace excepto. Iocatur Adalbero, et Robertum arguit his uerbis uelut in omnes, preterquam in se, beneficum, cui, inquam, tot et tanta deberet. Nam Adalbero Laudunum Carolumque Hugoni Rotbertoque, regnum una ambobus contulisse uidebatur. Quod Rotbertus agnoscens, mox gratia eum sua  gaudere iubet, ac regiis muneribus ait esse dignissimum:

Gratia confirmet te, presul, Adalbero, Christi:
Nostra simul: merito regali munere dignus.





 Septenas liceat laudes proferre per horas:

Septene laudes per horas statutas proferende Deoque referende a clericis in Ecclesia, sunt Matutina,  uel Matutine, Prima aut diluculum, Tertia, Sexta, Nona, uesperes eu lucernarium, initium noctis uel Completorium





. . . . Hostia cum uotis.

Cum precibus cor immoletur Deo et uelut uictima offeratur. Sacrificium enim Deo spiritus contribulatus et cor contritum . uel certe uult Adalbero laicos munera sua ad altare pro uictimis offerenda et eleemosynas precibus suis adiungere: Propterea quod bona est oratio cum ieiunio et eleemosyna.





. . . . Hec sit permissio patris,
Cum Ligeris Calabros tentabit lingere campos:

Fient hec que fieri cupi iubetue pater seu episcopus Adalbero, inquit rex, cum Liger  relicta Aquitania per  Calabriam fluere conabitur, et Tigris torrens, atque a celeritate sagitte nomen habens, pro Mesopotamia perfundet Hispaniam, cum Aetna mons mirus incendiis rosas et lilia stagnum feret; id est: hec non magis, non citius et facilius quam illa ab Adalberone optata, contingent aut fient. Quare rex subiicit:

Talia si ueniunt: tunc hec uentura timeto.

Ex his intelligitur, tum in regno Francorum, nec ecclesie sue iura ex toto seruata, nec monachos legum S. Benedicti usquequaque seruantes fuisse: et consuetudines malas ac scriptis legibus contrarias inualuisse in Francia, quas aboleri oporteret: episcopos quoque Francorum crebrius et diutius rure  quam in sua quemque ciuitate habitauisse, uel otiantes molliter, uel more uillicorum sordide rusticantes, et agrorum suorum magis quam populi sibi commissi curam gerentes: eosdem sepe in iudiciis a iure equoque recessisse, et iniquis ac rapacibus diaconis curam inopum uiduarumque delegauisse, ac demum septem horas canonicas tum ubique et ab omnibus clericis in occidentali Francia exacte non esse seruatas ad laudandum Deum, et ad psalmos hymnosque concinendos. Ceterum permissionem patris uocat Rotbertus Adalberonis uota, quia bis Adalbero hec permitti cunctis, hec licere cupiuerat: Liceat cunctis orare diebus. Item:

Septenas liceat laudes proferre per horas.





 Non quia deliras, sed nobis allegorizas.


Sensus est uerborum: »Presul Adalbero, gratia Christi et simul nostra te confirmet. Regali munere dignus es, quia non deliras, sed allegorizas nobis,« seu per allegorias facienda nos doces, fugienda nos mones. Ita se rex excusat, qui antea Adalberonem non sanum uocauerat.




ANNO DOMINI MXXX.
GUILLELMUS u DUX AQUITANIAE.





NOTITIA HISTORICA IN GUILLELMUM u.


 Guillaume eut pour père Guillaume Iu, surnommé Fier-à-bras, comte de Poitiers et duc d'Aquitaine, à qui il succéda dès 990. Emme, sa mère, était fille de Thibauld, et seur d'Odon, l'un et l'autre successiuement comtes de Champagne . Etant né auec toutes les heureuses dispositions du ceur, de l'esprit et du corps, il sut y réunir un sauoir peu commun en son temps, une piété singulière, et toutes les autres excellentes qualités qui font les grands princes . Aussi a-t-il mérité de porter le surnom de Grand, comme un titre de distinction. Ce n'est pas un petit suiet d'éloge pour les écoles du xe siècle d'auoir formé un élèue aussi accompli.

 Ayant été instruit des lettres auec succès dès son enfance, il y prit tant de goût, qu'il en fit dans la suite une de ses occupations plus ordinaires . Il se rendit par là habile à manier la plume comme l'épée, et fit ainsi reuiure en sa personne la conduite des anciens empereurs, qui sauaient unir les trauaux tumultueux de Mars auec les doux exercices de Minerue. Son goût pour les liures était si connu de ses amis, même les plus éloignés, qu'ils ne croyaient pas lui pouuoir faire de plus agréable présent. C'est dans cette uue que Canut, roi de Danemark et d'Angleterre, lui enuoya un ancien manuscrit en lettres d'or, enrichi d'images qui représentaient séparément grand nombre de saints . L'amour qu'auait Guillaume pour  les lettres s'étendait sur ceux qui les cultiuaient . Il suffisait d'être sauant pour être assuré d'auoir part à ses bonnes grâces et à ses bienfaits. Ce fut par ce motif qu'il fit uenir de Chartres à Poitiers le docte Fulbert, qu'il combla d'honneurs, et à qui il donna la trésorerie de Saint-Hilaire. Par le même motif il conféra l'abbaye de Saint-Maixent à Rainald, surnommé Platon, qui passait pour un des sauants personnages de son temps.

La piété du comte Guillaume était encore audessus de son sauoir. Elle le rendait le défenseur des pauures, le père des moines, le protecteur des églises, l'ami chéri des éuêques, dont il auait presque  touiours quelques-uns près de sa personne .  Il y uoyalt aussi auec plaisir les abbés et les moines réguliers, et se seruait uolontiers de leurs conseils dans le gouuernement de ses États. Notre dessein ne nous permet pas d'entrer dans le détail de tout ce qu'il fit en leur faueur. Nous dirons seulement qu'en 1010 il fonda de nouueau l'abbaye de Maillezais, qui a été depuis érigée en éuêché, transféré ensuite à La Rochelle. Il fonda aussi l'abbaye de Bourgueil dans une terre de son propre, et réforma diuers autres monastères, nommément ceux de Charroux et de Saint-Iean-d'Angély. Les abbayes de Cluni, de Saint-Martial de Limoges, de Saint-Michel en l'Erme, et tant d'autres, se ressentirent aussi des libéralités de ce religieux et magnifique prince. Sa piété se proposa des obiets encore plus étendus.  uoyant auec peine la déprauation des meurs, l'auidité qu'on auait à piller les biens ecclésiastiques et ceux des pauures, le mépris qu'on faisait des clercs; craignant d'ailleurs les fàcheuses suites de la doctrine des nouueaux manichéens, qui commençaient à troubler l'Aquitaine, Guillaume conuoqua diuers conciles, tant à Charroux qu'à Poitiers, afin d'apporter quelque remède à tant de maux .

Dès sa ieunesse il prit la coutume d'aller à Rome tous les ans uisiter le tombeau des apôtres; et s'il manquait une année à faire ce pèlerinage, il y suppléait par celui de Saint-Iacques en Galice . Un malheur arriué à la uille de Poitiers fut à notre généreux comte une occasion de signaler sa  magnificence et sa piété tout ensemble . Cette uille ayant été réduite en cendres par un incendie inopiné, Guillaume entreprit d'en rétablir la cathédrale et les autres églises auec son palais, et rendit ces édifices beaucoup plus beaux qu'ils n'étaient auparauant. Il fournit auec la même générosité, au moins pendant trois ans, aux frais presque immenses pour la réédification de la cathedrale de Chartres, à laquelle trauaillait l'éuêque Fulbert, son ami .

Tant de dépenses n'empêchaient pas qu'il ne soutînt sa dignité auec une pompe et une magnificence royales . Soit qu'il uoyageât ou qu'il tînt sa cour, il paraissait un roi plutôt qu'un  duc. Mais tout cet éclat de grandeur était exempt de  faste et d'orgueil. Quelque éleué en gloire que parût notre comte, il n'en était ni moins affable ni moins officieux enuers tout le monde. Un prince est touiours puissant lorsqu'il possède le ceur de ses suiets. Ce fut peut-être encore plus par cette uoie que par toute autre que Guillaume deuint absolu dans toute l'Aquitaine. L'empereur S. Henri, Robert, roi de France, Alphonse de Castille, Sanche de Nauarre, Canut de Danemark et d'Angleterre, tous se faisaient un mérite d'être liés d'amitié auec un prince aussi accompli. Les papes et tout le peuple romain n'en faisaient pas moins de cas; et lorsqu'il allait à Rome, ils l'y receuaient auec les mêmes honneurs que s'il auait été leur souuerain .

Il ne tint pas aux seigneurs de Lombardie qu'il  ne le deuînt effectiuement . A la mort de l'empereur S. Henri, ils ietèrent les yeux sur notre comte pour le remplacer. Après en auoir délibéré entre eux, ils enuoyèrent des députés à Poitiers lui offrir la couronne d'Italie, qui aurait été suiuie du sceptre de l'empire. Un prince plus ambitieux et moins prudent aurait accepté auec une sorte d'auidité des offres aussi flatteuses. Mais Guillaume, qui ne faisait rien qu'auec poids et mesure, uoulut au préalable connaître par lui-même si un proiet de cette nature auait autant de solidité et d'auantages qu'il auait de brillant. Il fit un uoyage en Italie, et, après auoir eu plusieurs conférences auec les seigneurs du pays, il comprit qu'il n'y auait aucune sûreté à se fier à des gens de  leur caractère. Il méprisa donc leurs offres et fit auorter leur dessein. Il le condamna même auec exécration, lorsqu'il sut qu'on exigeait, entre autres conditions, qu'il déposerait les éuêques et leur en substituerait d'autres . De sorte que cette occasion ne seruit qu'à faire éclater dauantage la religion et la sage politique de notre pieux et prudent comte. Les Italiens n'ayant pu obtenir le père pour leur roi, lui demandèrent son fils. Guillaume n'en parut pas éloigné, et fit même quelques démarches à cet effet. La chose ne réussit pas néanmoins, apparemment pour les mêmes raisons qui en auaient empêché le succès à l'égard du père .

La piété qui animait toutes les autres actions de  notre prince dirigeait aussi ses études. Elles n'étaient ni uaines, ni de pure curiosité. La science de la religion en faisait le principal obiet. Il donna une application particulière à l'étude des saintes Écritures, dont il acquit une assez grande intelligence . On uoit effectiuement qu'il les cite à propos dans ses lettres. Les liaisons qu'il auait auec les gens de lettres nous font encore connaître d'autres traits de son genre d'études. uoulant sauoir quelle auait été la fin de Salomon, il engagea Hildegaire, agent de Fulbert à Poitiers, à demander au sauant prélat ce qu'en auaient pensé les anciens . Fulbert le satisfit et lui expliqua encore à sa demande, dans une autre lettre, ce que  renferme le serment de fidélité, et les deuoirs réciproques du uassal et du seigneur .

Ce grand prince mourut à Maillezais, reuêtu de l'habit monastique, le dernier iour de ianuier 1030, après auoir gouuerne ses Etats auec une sagesse admirable, strenuissime, l'espace de trente-neuf ans . Il en auait alors soixante-onze. Guillaume auait contracté successiuement trois mariages légitimes : le premier auec Adalmode, ueuue d'Aldebert, comte de Périgueux, de laquelle il eut un fils nommé Guillaume; le second auec Brisque, seur de Sanche, duc de Gascogne, laquelle le rendit père de deux autres fils, Odon et Thibauld, qui mourut enfant.  Enfin après la mort de Brisque, notre prince épousa Agnès, qui lui donna encore deux fils, Pierre Aigret, ou le Très-uif, et Geofroi, surnommé Gui, auec une fille de même nom que la mère. Les quatre frères, qui suruécurent au père, succédèrent les uns après les autres à ses Etats, ce qui est rare. Les deux derniers laissèrent leurs noms, et prirent celui de Guillaume, leur père. Agnès, leur seur, épousa l'empereur Henri le Noir, et fit par son sauoir, sa piété et son habileté dans l'art de régner, l'ornement de son sexe. Agnès, sa mère, ueuue de Guillaume, contracta de secondes noces auec Geofroi Martel, comte d'Aniou 

Adémar  nous apprend que le comte  Guillaume, à l'imitation de quelques empereurs romains, sauait manier la plume comme l'épée; mais il ne nous instruit point s'il laissa d'autres écrits que de simples lettres. De toutes celles qu'il eut occasion d'écrire, et qui formeraient un recueil considérable et précieux pour l'histoire, il n'en reste plus que six. On les a imprimées sans ordre entre celles de Fulbert de Chartres, et elles font partie de celles que du Chesne a choisies pour les ioindre à ses autres monuments relatifs à l'histoire de France . On les trouue aussi entre les preuues de l'Histoire des comtes de Poitiers par Besly. Elles sont beaucoup plus correctes dans ces deux derniers recueils que dans le premier. M. du Boulay, qui met notre prince au rang  de ses illustres académiciens, et qui en prend occasion de parler de ses lettres, dit qu'on y trouue quelque élégance, satis elegantes .

Il y en a trois fort interessantes par rapport au dessein qu'auaient les Italiens de faire passer à Guillaume ou à son fils le royaume d'Italie auec le gouuernement de l'empire. Outre plusieurs circonstances qui concernent ce fameux éuénement, l'auteur y a laissé de grands traits de politique, non de cet art de iouer et de tromper les hommes, mais de cette prudence éclairée pour éuiter d'en être trompé. Une de ces lettres est écrite à Maginfroi, marquis de Suze, et à la marquise Berthe, sa  femme. Guillaume, en y louant la bonne foi de ce seigneur italien et celle de l'éuêque Alric, son frère, auoue qu'il a été bien éloigné de trouuer les mêmes dispositions dans le corps de la nation, et que c'est une des raisons pour lesquelles il a reieté ses offres.

Les deux autres lettres sont adressées à Léon, éuêque de uerceil, ami particulier de notre comte, qui auait le plus trauaillé à faire réussir le dessein proieté dont on uient de parler. On uoit par la première que Guillaume n'était pas éloigné d'accepter l'offre des Italiens en faueur de son fils. L'autre, qui est la plus prolixe de toutes, comme la mieux écrite, regarde diuers obiets. Il y a du plaisant et du sérieux. L'auteur, après y auoir plaisanté d'une  manière agréable et polie sur une mule de Poitou que lui auait demandée l'éuêque de uerceil, entre ensuite dans le sérieux, et a réussi à nous tracer de grandes marques de sa piété, de sa religion, de son équité enuers ses amis, de son estime et de son respect pour les éuêques. C'est dans cette lettre qu'il nous apprend que s'il auait uoulu consentir à déposer ceux d'Italie, le royaume était à lui. L'on comprend sans peine que ce n'est là que la moindre partie des lettres qu'il écriuit sur cette grande affaire.

Il ne nous en reste qu'une non plus de toutes celles qu'il eut occasion d'écrire à Fulbert, éuêque de Chartres, qui lui écriuait assez souuent de son côté, comme il paraît par le recueil de ses lettres.  Celle de notre prince, qui en fait la 128e, est un témoignage non équiuoque de son estime et de son  attachement pour ce grand prélat. Guillaume y touche un mot du dessein qu'auait le roi Robert de faire couronner le prince son fils, apparemment Hugues, et dit librement ce qu'il en pensait.

Il en écriuit aussi plusieurs à Aribert, abbé de Saint-Sauin en Poitou, afin d'obtenir de ses moines pour réformer l'abbaye de Charroux. Mais il n'en est uenu qu'une seule iusqu'à nous, le malheur des temps nous ayant priués des autres. On uoit dans celle qui nous reste des traits bien édifiants du zèle de son auteur pour le bon ordre, le cas qu'il faisait des moines réguliers et auec quel fruit il auait étudié l'Ecriture.

Entre les autres lettres du comte Guillaume qui sont perdues, on connaît nommément celle où il  faisait au roi Robert la description de cette espèce de pluie de sang, dont il a été parlé, et des effets qui s'en étaient suiuis, en le priant de consulter à ce suiet les philosophes de son royaume. On sait encore qu'il en auait écrit une autre à Azelin, éuêque de Paris, dans laquelle il parlait du roi d'une manière qui déplut beaucoup à celui-ci lorsqu'il en eut communication.

Enfin la sixième lettre qui nous reste de notre prince est une réponse à une de celles d'Hildegaire, agent de Fulbert à Poitiers et scholastique de Saint-Hilaire. Si on s'arrètait à l'inscription qu'elle porte dans le recueil des lettres de Fulbert, on la prendrait pour être d'Hildegaire plutôt que du  comte Guillaume, tant sont grossières les fautes qui se sont glissées dans cette édition. On y lit Hildegarius pour Hildegario.





GUILLELMI DUCIS EPISTOLAE.




EPISTOLA PRIMA GUILLELMI AD MAGINFREDUM MARCHIONEM ET EIUS UXOREM.


MAGEINFREDO marchioni clarissimo et uxori sue B. prudentissime, GUILLELMUS Dei gratia dux Aquitanorum in perpetuum uigere.

Quod ceptum est de filio meo non uidetur mihi ratum fore, nec utile, nec honestum. Gens enim uestra infida est, insidie graues contra nos orientur. Si eas uel cauere uel superare non possumus, regnum nobis minime proderit, fama nostra periclitabitur. In nostris etiam partibus diuersi diuersa iam inceptant, nouis rebus animati, quibus nos ad presens intentos uident, et in futuro arctius occupari putant. Que fieri, nec posse reprimi, nobis alias intentis, uos ipsi turpe et inutile decernitis. Quocirca per fidem et amicitiam que inter nos est obsecramus, uos operam dare qualiter absque nostro et  uestro dedecore ab incepto desistatur, cauentes ne filius meus, uel quilibet alius, hoc resciscat, donec inuicem secreto loquamur. Quod si Deo disponente non dimittitur quin fiat, curate ut consensu archiepiscopi Mediolanensis et episcopi uercellensis, et aliorum quorum interest, effectum obtineat. uale.



EPISTOLA II GUILLELMI AD LEONEM uERCELLENSEM EPISCOPUM.

GUILLELMUS Dei gratia dux Aquitanie, domno LEONI uercellensium episcopo salutem.

Itali suaserunt mihi et filio meo nos intromittere de regno Italie, facientes nobis sacramentum et ipsius regni et Romani imperii acquirendi, per rectam fidem, quantum potuerunt. Unde mando uobis, et precor uestram gratiam, ut adiuuetis nos de hac causa sicut melius scitis et potestis. Modo pareat, si uerum est quod semper mihi dixistis, uos amicum  meum esse, et rerum mearum curam habiturum, si opus esset. Hoc scitote quia si nostris partibus faueritis, nunquam uidistis tam bonos dies quam illos quibus nos in illum honorem mittetis. Nam omnia nostra procul dubio uestra erunt. Remandate mihi quam bene possum confidere in amore uestro et adiutorio. ualete.





EPISTOLA III LEONIS uERCELLENSIS EPISCOPI AD GUILLELMUM DUCEM.

Domino GUILLELMO duci, frater LEO seruitium.

Ne tristeris, amice carissime, si Longobardi te deceperunt. Ego certe optimum tibi dabo consilium, si mihi credere uolueris. Esto uir fortis, et de preteritis ne cures, de futuris caueas. Per tuum fidelissimum hominem mihi manda quid uelis facere, et  ego optimum tibi dabo consilium. Mitte mihi mulam mirabilem, et frenum pretiosum, et tapetum mirabile, pro quo te rogaui ante sex annos. Amen dico tibi, non perdes mercedem tuam, et quidquid uolueris dabo tibi. uale.



EPISTOLA Iu GUILLELMI AD LEONEM EPISCOPUM uERCELLENSEM.

Domino LEONI uercellensium episcopo, GUILLELMUS Pictauensis, amicus eius clarissimus, salutem et seruitium.

Minime tristor, carissime, super Longobardorum deceptione. Non enim deceperunt me, qui nequaquam habuissem fidem promissis eorum. De preteritis eorum fallaciis ego non curo, de futuris  per Dei gratiam mihi cauebo. Non parum autem minor de te qui et multam preteritorum habes memoriam, et non minus futurorum iactaris habere prouidentiam, quod illius Cunonis partibus consensisti, qui nec in sua terra aliquid tibi unquam donauit, neque posse donare fertur, nec aliquid auferre in regno Italie. Sed quamuis in hac causa non bene tibimet consuluisse uidearis, et mihi amicos meos probanti suffragium nullum prebueris, exspectabo tamen illud optimum consilium quod mihi te daturum promittis, si tibi credere uoluero. Manda ergo mihi per litteras quomodo uis ut tibi credam, et que beneficia mihi prouenient per tuum consilium, ex dono illius Cunonis, si regnum Italie, quod mihi  promittitur, et quod adipisci possem, Deo uolente, si multum curarem, querere desiero. Mulam quam rogasti non possum ad presens tibi mittere, quia non habeo talem qualem ad opus tuum uellem, nec reperitur in nostris partibus mula cornuta, uel que tres caudas habeat, uel quinque pedes, uel alia huiusmodi, ut congrue possis dicere eam mirabilem. Mittam uero tibi, quam citius potero, unam optimam ex melioribus quas reperire possim in nostra patria, cum freno pretioso. Ceterum tapetum tibi possem mittere, nisi fuissem oblitus quante longitudinis et latitudinis tapetum iam dudum requisisti. Rememora ergo, precor, quam longum et latum esse uelis, et mittetur tibi, si inuenire potuero. Sin autem, iubebo tibi fieri quare uolueris,  si consuetudo fuerit illud texi apud nostrates. Nec pro his quero mercedem illam quam polliceris, ut dones mihi quecunque uoluero; quod fieri non potest. Peto autem ut etiamsi nichil dedero tibi, memor sis mei in orationibus tuis, et ores pro me ut inhabitem in domo Domini omnibus diebus uite mee, ut uideam uoluntatem Domini, et protegar a templo sancto eius. Et illud optimum consilium, quod mihi spondes, ne differas. Promissiones tue excitant me habere in te multam fiduciam, quia meum est amico credere, et de promissis eius non diffidere; et meum est, aut nunquam promittere, aut promissa adimplere. Superius sermone nostro lusimus tecum, domne Leo, frater carissime; nunc seria uerba dicemus. Longobardos non arguo  deceptionis, quam in me exercere uellent quantum in ipsis fuit. Partum erat mihi regnum Italie, si unum facere uoluissem quod nefas iudicaui, scilicet ut ex uoluntate eorum episcopos qui essent Italie deponerem, et alios rursum illorum arbitrio eleuarem. Sed absit a me rem huiusmodi facere, ut pastores Ecclesie, quibus mei patres semper honorem exhibuerunt, et quos ipse quantum ualui semper exaltaui, sine crimine inhonorem. Sub hac conditione uellent quidam primorum Italie me seu filium meum regem facere. Non laudauit mihi hanc uituperabilem conditionem prudens marchio Meginfridus, nec frater eius Alricus bonus episcopus, quorum me sanissimo plerumque uti consilio nunquam  penituit. Quos supra omnes Italos prestantioris ingenii, fidei, bonitatis esse censeo. Si quid rerum mearum tibi pro certo placuerit, quod mittere possim, aut debeam, non te frustrabitur spes tua. Aequam mihi queso repende uicem, ut et ipse uotis meis imparem te non efficias. In proxima uentura festiuitate sancte Dei Genitricis Marie litteras tuas opto uidere, quibus animi tui secreta amico tuo fidissimo pandantur. In Christo uiuas, ualeas, uiuendo, ualendo.



EPISTOLA u GUILLELMI AD FULBERTUM CARNOTENSEM EPISCOPUM.

Domino FULBERTO uenerabili Carnotensium episcopo, GUILLELMUS Dei gratia dux Aquitanie salutem et charas amicitias.

 Cum primum ad nos Pictauium, presul optime, uenire dignatus es, et nostre petitioni ut curam loci Sancti Hilarii gereres acquiescere, gaudium magnum fuit nobis. Sed huic gaudio multa intercedit egritudo, quod ad nos redire dissimulas. Unde tuam precamur gratiam, noli dimittere quin uenias, si fieri potest in octauis Pentecosten. Sin autem, uel octo diebus ante natiuitatem sancti Ioannis Baptiste tutum iter paciscimur tibi ambulanti cum clericis et domesticis tuis. Apud nos satis militum habebis. Si non manseris nobiscum plus quam triduo, in ipsius temporis articulo plurimum nos recreabis. O si uenisses in proxime preteritis Rogationibus, quantam nobis, et episcopis nostris, et optimatibus consolationem et letitiam fecisses! tempestiue si  uelles Carnotum ad diem festum Pentecosten reuersurus, uel si te subducere uelles, ne ires ad curiam domini regis, satis honestam causam habiturus. Quem in presenti adire dimitto, minores inimicitias me suscepturum putans ob meam absentiam quam si essem cum domino rege uel regina, non consensurus in ordinando rege absque meo fratre Odone comite. Quem enim ipse regem fieri uoluerit, ipsum et me uelle pro certo noueritis. De eius cum domino rege concordia quidquid audieris, et ubi sit, si nosti, peto rescribere, et si noui regis erit sacratio, an non, et cuius. uale.



EPISTOLA uI GUILLELMI AD ARIBERTUM ABBATEM.

Domino ARIBERTO sancto ac uenerabili abbati,  GUILLELMUS Dei gratia dux Aquitanie prospera cuncta.

Charitatem uestram iam secundo interpellaui ut mitteretis ad Carroficum monasterium quosdam ex monachis uestris qui essent feruentes in obseruanda regula sancti Benedicti, quorum sancta conuersatio fratribus ipsius loci bonum preberet exemplum, et eorum abbatem fasce regiminis leuaret. Quoniam uero petitioni mee nondum acquieuistis, nunc quoque tertio ad ostium uestre caritatis pulso, instar  illius euangelici petitoris amicum obnixe rogantis: ut si non propter amicitiam, saltem propter improbitatem meam accommodetis mihi quotquot habeo necessarios. Obsecro igitur uos in nomine sancte Trinitatis, que Deus unus est, ut uel decem fratres ex collegio uestri angelici ordinis mihi transmittatis, memores tandem illius apostolici dicti, Alter alterius onera portate, et sic adimplebitis legem Christi. ualete cum omnibus uestris.



EPISTOLA uII GUILLELMI AD HILDEGARIUM.

HILDEGARIO GUILLELMUS bene optata consequi.

Tantam apud me tua prudens simplicitas inuenit gratiam, ut quod a me petisti, non magis ipse [desideres] fieri quam ego uelim. Sed quoniam in  presentiarum facultas non suppetit, animus meus ueretur me tibi suspectum esse, quasi uerba dare molientem: quod non esse meum credas, per fidem que inter nos est obsecro rogans te modicum tempus adhuc sustinere donec grauissimis quibus impedior officiis expeditus, operam tibi dare queam. Quod si forte morarum impatiens mox ad me adueneris, si uotis tuis minus respondero, nequaquam id mihi, causam predoctus iure succensebis. uale nunc et semper. R. Turonensis





GUILLELMI DUCIS DIPLOMA, Quo uillam S. Macarii, in qua iste sanctus requiescit, concedit ecclesie S. Crucis Burdigalensis. 


 Ego in Dei nomine, GUILLELMUS, Dei dono dux Aquitanie, et uxor mea AREMBERGA, considero grauitatem [grauitudinem] peccatorum meorum [et reminisco bonitatem Dei dicentem: Date eleemosynam, et ecce omnia munda sunt uobis], propterea concedo ad basilicam S. Crucis Burdegale saluitatem illius loci et allodium liberum de omnem malam exactionem et de omnem rapinam, et uillam S. Macarii ubi ipse B. Macarius tumulatum eius corpus requiescit, cum decima et cum omnes res, ius de terra et ex mare, et cum iustitia sanguinis , et cum pedagio et aliam saluitatem S. Marie de Macha [Machao] cum decima, et omne ius et consuetudines, et eam prope adiacentem insulam, et cum paduensa in terra et in mare, et alteram uillam  S. Hilarii de Ortellano [Ortillano] cum decima [et cum paduensa, de aquas et de ligna, et de terras], et alteram uillam que uocatur Solaco cum oratorio S. Genitr. Marie, cum decimis et aquis dulcis, et  terris de mare Salissa usque ad mare de Girauda et de Ubre de Syort usque ad Graua, cum marisco, et cum montaneis, cum pineta, cum piscatione, cum cuncta prata Saluicina capiente; cum seruis et ancillis. Ecce uero omnes istas uillas cum iusticiis sanguinis, et de omnes res cum ecclesiis earum et cum omnes consuetudines et iura, cum consuetudine trium modiorum salis et cum la poiadas et la fromentada, et cum totas pertinentias in pratis, in consuetudinibus, in nemoribus, in uineis et in uiis, et in semitis, ad sacratissimum, seu et ad ipsius congregationem Deo seruientem, quod Burdegale situm est, dono, transfero atque transfundo in illorum ibi degentiun monachorum ad stipendia et congrua ipsorum trado, et do potestatem uel dominationem  ad habendum et libere possidendum, et faciendum communiter quidquid uoluerint, neminem contradicentem. Si uero aliquis assurexerit deinceps falso nomine comes, episcopus uel aliquis huius  seculi tyrannus, qui istas res supra ad suum opus mittere non timuerit, et per uiolentiam aliquid abstulerit, imprimis iram Dei omnipotentis incurrit, et a consortio Christianorum extraneus fiat, et cum Dathan et Abiron terra uiuos absorbeat, et nunquam ad sanctam resurrectionem cum iustos appareat, sed in Cocheti laqueis pena perpetua crucietur. Et si aliquis aduersariorum assurrexerit, si saluitates uiolauerit, mille libras auri coactus fratribus componat.

 Hec donatio quippe facta est anno 1027 Incarnat. Dom., presente Fulconi-Gaufridi, et Truncardo baronis, Combaudo Ostendi, et Guillelmo preposito, Eduardo et Guilberto milites et alius; assistente monasteriis imprimitus Sancte Crucis, et S. Marie de Solaco et S. Macarii, et ecclesiis aliis abbate Gombaudo, et Ecclesie Burdigalensi archiepiscopo Godefredo  .




ANNO DOMINI MXXXI.
BEATUS GUILLELMUS I ABBAS S. GERMANI A PRATIS.





NOTITIA HISTORICA.


 B. Guillelmus I, genere nobilis, sed longe nobilior religione, primum fuit Luciacensis seu Lucediensis in Italia monachus, tum Cluniacensis, deinde prior Sancti Saturnini de portu ad Rhodanum diecesis Uceticensis, uulgo le Pont-Saint-Esprit, postea Diuionensis abbas Sancti Benigni; inde ad renouandum pluribus in locis discipline regularis uigorem frequenter euocatus, multa rexit monasteria. In his fuit Germanense a Pratis, quod iussu Roberti regis et Constantie regine suam in curam susceptum sanctioribus informauit institutis. Qua de re sic Aimoini continuator, lib. u, capite 47: »Dum monachi sepefati cenobii  seculari modo uitam ducerent, piissimus Robertus rex una cum sua uxore uidelicet Constantia  regina, Ingone defuncto, accersens Guliermum abbatem Diuionensis cenobii, ei abbatiam dedit B. Germani, qui eam regulariter instituens anno Domini 1030 uita decessit.« Sed neque minus prouidus in temporalibus, prauas inde consuetudines, quas in Antoniaco uilla et appendicibus quidam eius uicarius  seu aduocatus cui nomen Pipinellus Garini exigebat, iudicio Roberti regis obtinuit amoueri . Idem quoque defunctorum fratrum sollicitus uetus antecessorum statutum renouauit de omni die anniuersaria nominibus eorum in capitulo pronuntiandis, et quotidie psalmis quinque ad capitulum finiendum decantandis; alterique statuto, ut scilicet quotidie una prebenda de pane et uino pro defunctis daretur; adiecit ut a diebus suis usque in finem seculi pro fratribus morientibus tricenarius plenarius in ecclesia ageretur, et similiter diebus eorum anniuersariis in refectorio fieret, et in capitulo pronuntiarentur. Id actum est  consilio et testimonio Baldrici Burguliensis abbatis. Paulo post Guillelmus Adraldo, annuente rege, abbatiam resignasse  uidetur. At, pro certo, regimine cessit ante obitum, qui contigit anno 1031 Kalendis Ianuarii in monasterio Fiscamnensi, ubi et sepultus est. Hac die legitur in Necrologio Pratensi: Kalendis Ianuarii obiit domnus abbas Guillelmus nimia religiositate sollicitus.





B. GUILLELMI EPISTOLA SEU CHARTA AD FRATRES MONASTERII S. GERMANI A PRATIS. 


 Nouerint Sancti Germani Parisiensis Ecclesie professi quod domnus Guillelmus  abbas assensu totius capituli statuit quod omni die anniuersaria nomina defunctorum fratrum in capitulo pronuntientur, et quotidie u psalmi, uerba mea scilicet, ad capitulum finiendum canantur. Que quidem consuetudo pro quibusdam causis deprauata erat. Constituerant enim abbates sui predecessores quod ipse mutare noluit: ut scilicet quotidie una prebenda de  pane et uino pro defunctis daretur. Ipse tamen adiecit quatenus a diebus suis usque in finem seculi pro fratribus morientibus tricesimus plenarius in refectorio et in ecclesia agatur, et similiter diebus eorum anniuersariis in refectorio fiat, et in capitulo pronuntientur. Qui hanc constitutionem deprauauerit, in caput eius redundet.

Id actum et consilio est testimonio Baldrici Burguliensis abbatis.




ANNO DOMINI MXXXI.
SANCTUS GUILLELMUS ABBAS S. BENIGNI DIuIONENSIS.





NOTITIA HISTORICA IN S. GUILLELMUM.


 1. Guillelmi ortum ad annum 1031 reuocandum esse euidenter colligitur ex Rodulphi Glabri libello de uita Guillelmi, in quo obitum eius anno 1031, etatis septuagesimo, contigisse disertis uerbis affirmatur. Totum uero pene uite sue tempus in monastice uite exercitiis transegisse ex hoc probatur, quod uix septimum etatis sue annum egressus, in cenobio Luciacensi uestem monasticam induerit; unde strictioris discipline studio digressus, in monasterium Sancti Michelis, mox Cluniacum in Galliam cum sancto Maiolo sese recepit. Est autem Luciacum, seu, ut alii dicunt, Lucedium aut Locedium, uulgo di Locedia, antiquum ordinis nostri cenobium, quod primitus Sancti Michelis, postea Sancti Ianuarii appellatum est, ob eo translatas eius  reliquias, a quo etiam circumpositum oppidum Sancti Ianuarii nomen tulit. Situm est haud procul a uercellensi urbe ad cuius diecesim olim pertinebat. Hodie uero Casalensi episcopatui subiectum est in territorio Montisferrati. Ex ordine Benedictino ad Cistercienses primum transiit, ac tandem post uarias fortunas ad clericos seculares defecit, ut obseruat Franciscus Augustinus ab Ecclesia in sua Historia Pedemontana, cap. 33.

2. uicesimo nono etatis sue anno, hoc est 990,  indictione III, Guillelmus ordinatus est abbas Sancti Benigni a domno Brunone episcopo Lingonensi, inquit chronographus Benignianus, cuius sententie preter priuilegium Benedicti pape, ut putant, septimi, eidem Guillelmo concessum, obstare uidetur fragmentum quoddam Benigniani monasterii historie manuscripte, in quo ecclesia sancti Benigni a Guillelmo incepta anno 982, et omnino restaurata anno 986, fuisse dicitur. uerum hec tanti non sunt ut a scriptoris grauis et equalis auctoritate facile recedamus, maxime cum Glaber Rodulfus simul et Chronicum a Labbeo editum cum chronographo Benigniano consentiant; ac Benedicti pape priuilegium, non Benedicto uII sed uIII assignandum esse constet, quippe quod anno Christi 1015 datum esse  legitur apud Ughellum tomo II Italie sacre, col. 996.

3. Erat predictus Willermus, inquit Glaber in libro III Historiarum, cap. 5, acer ingenio, et insignis prudentia, idcirco summum in palatiis regum ac ceterorum principum obtinebat locum. Eius elogium paucis uerbis, sed que multis libris prestantiora sunt, complectitur beatus Odilo eius sub sancto Maiolo condiscipulus, in libello scilicet de eiusdem sancti Maioli actis, ubi hec habet: Et ut pace spiritualium  artificum in eadem fabrica laborantium dicam, unus precipue refulsit, qui nuper rebus humanis excessit, et qui plus nobis omnibus laborauit, domnus uidelicet abbas Willelmus, de cuius clarissimis actibus et uita laudabili et mirabili conuersatione paruitas nostra non sufficit quod sentit ad plenum referre. Iotsaldus in Planctu de eiusdem beati Odilonis obitu Willelmum simul et ipsum Odilonem iisdem uersibus celebrat, quos infra in Odilonis Elogio proferemus. Eumdem uetus auctor Chronici Fiscamnensis liberalibus artibus apprime eruditum, atque disciplinis ecclesiasticis, cunctisque spiritualibus officiis . . . . uirtutum gratia imbutum et illuminatum fuisse scribit. Hinc nullum ferme fuit in Romano imperio monasterium, quod Guillelmi cure non commissum  fuerit, quorum nonnullis ipse prefuit, aut discipulos suos prefecit: ceterorum uero abbates, qui iam illis preerant, suis exemplis ac monitis ad accuratam regularis discipline praxim adduxit. Beate memorie, inquit idem auctor, Willelmus abbas sue religionis affluentia totius partes Romani imperii illustrabat, abbatumque multorum tepidos animos sui feruoris imagine reformabat et accendebat. Eum Sigebertus, ad annum 1027, recenset inter abbates nominabiles, quorum opera religio ecclesiastica seculo XI floruit. In Francia quidem et Burgundia . . . . per Guillelmum Diuionensem seueritate reuerendum. Denique, ut habet Glaber loco laudato, quodcunque monasterium proprio uiduabatur pastore, statim compellebatur tam a regibus uel comitibus,  quam a pontificibus, ut meliorandi gratia illud ad regendum susciperet. Hinc ipsum quadraginta fere monasteriis prefectum fuisse idem auctor asserit, quorum pleraque chronographus Benignianus recenset, uidelicet preter Benignianum de quo agit, uerziacense, Besuense, Reomense, Tornodorense, Melundense, Sancti Arnulfi Mettense, Sancti Apri Tullense, Gorziense, Fiscamnense, Gemeticense, sancti Audeni Rotomagense, sancti Michelis in monte Tumba, Sancti Faronis Meldense, Sancti Germani Parisiense, Fructuariense, Sancti Amatotoris prope Lingonas, Sancte Marie prope Saxonicum-fontem, quibus addit Glaber monasterium Sancti Saturnini ad Rhodanum fluuium, quod modo in prioratum redactum est, monasterio Ambroniacensi  subiectum. De his omnibus seorsim agere non uacat, at de Fructuariensi, quod idem uir sanctus in fundo paterno condidit, ac de Fiscamnensi in quo defunctus est, nonnulla subiicimus ex eorumdem locorum monumentis. De Benigniano uero et Besuensi potissimum scripsere chronographi istorum monasteriorum, quorum excerpta inferius proferemus.

 4. Porro etsi nullo publico cultu, quod quidem sciamus, apud ueteres sanctus Guillelmus honoratus fuerit, illum tamen in fastis sacris ad diem Ianuarii, qui eius natalis est, inter sanctos inseruerunt Arnoldus Wion et Ugo Menardus in Menologio ac Martyrologio Benedictinis quos imitati recentiores omnes, sancti nomine donarunt: nec immerito, cum tanta presto sint ad illius sanctitatem demonstrandam argumenta, uix ut ulla pro quouis huius seculi sancto certiora reperiantur, nempe mortis precognitio, miraculorum patratio, ac pre ceteris integerrima uita, ac regule monastice obseruatio singularis. Hinc Glaber uite eius scriptor, uir grauis et magne auctoritatis, capite ultimo, sancti Guillelmi mortem ad sanctum deificum lumen  transitum appellat, obseruatque, quod notatu dignissimum est, que in uiuis adhuc agens operatus erat miracula, etiam et post mortem ad eius sepulcrum perdurasse. Audiendus est in lib. Iu Historiarum, c. 4. Unum restat, inquit, quod noui ibidem  minime contineri. Migrauit enim predictus Pater a seculo ad beatorum requiem in Neustrie partibus, in Fiscamnense uidelicet monasterio . . . sepultusque est, uti tantum condecebat uirum, in loco optimo eiusdem ecclesie. Post aliquot fere dies contigit, ut puerulus ferme decennis ualida confectus egritudine ad sepulcrum illius gratia recuperande salutis duceretur, ibique a parentibus dimissus, decubabat solus. Qui subito respiciens, uidit super idem sepulcrum insidentem auiculam, formam columbe preferentem,  quam diu intuens obdormiuit; dehinc leni expletus somno euigilans, ita se reperit incolumem, ac si nimi egritudinis persensisset. Suscipiunt itaque leti parentes suum, fit omnibus commune gaudium.

5. Sancti Guillelmi corpus in maiori Fiscamnensi basilica tumulatum est, in conspectu euntium ac redeuntium fratrum, inquit uite auctor, hoc est ante sancti Taurini Ebroicensis episcopi altare, quod hodie sancti P. Benedicti appellatur. Ex hoc autem loco postmodum in sacellum beate Marie Magdalene sacrum  ad latus Euangelii translatum est, ubi hodieque in sarcophago lapideo, tres pedes longo ac nouem pollices lato, intra parietis cameram ad septentrionem  inclusum asseruatur, cum hac in plumbi lamina inscriptione, que anno 1638 detecta est.


Abbatem plenum lector cognosce dierum
   Nomine Willelmum, hic recubare senem.
Iste loci primus pastor prefulserat huius,
   Quo statuit multos dante Deo monachos.
Iani prima dies anime noua claruit eius
   Cui noua Ierusalem obuia tota fuit.





DE MONASTERIO FRUCTUARIENSI A BEATO WILLELMO CONDITO.

 1. Cum uix aliquid de Fructuariensi monasterio habeatur tum in uita Guillelmi a Glabro conscripta,  tum apud chronographum Benignianum, uisum est hic paulo fusius de eo agere, cum hanc habeat super  cetera monasteria, que Willelmus noster rexit, prerogatiuam, quod ab eo in sue ipsius paterne hereditatis fundo conditum fuerit, indeque plurimum eius initii notitia profutura sit ad illustranda eiusdem beati uiri gesta. Situm est inter duo flumina Orcum et Amalonem in Gallia Subalpina, intra Eporediensis diecesis fines. Conditum primo fuit et dotatum liberalitate fratrum beati Willelmi, aliorumque ipsius consanguineorum, tum uariis aliorum donationibus auctum, ac demum principum et summorum pontificum diplomatibus et priuilegiis firmatum et munitum, nulli fere totius Italie monasterio tum nobilitate, tum diuitiarum affluentia, cessit. Eius natalia paucis exprimit uetus auctor his uersibus, quos Franciscus Augustinus ab ecclesia, ex antiquo  monasterii Chronico descriptos, Historie sue Pedemontane inseruit

Si quis Fructuarie mauult prenoscere quando
   Cenobii ceptum rite fuisset opus:
Millesimus sublimis erat tunc tertius annus
   Partus uirginei Principis etherei.
Martii septene, seu indictio prima Kalende,
   Tempus uel cursum ambo suum peragunt.
Rex Ardoinus sceptri moderamine fissus
   Regnat in Hesperia, tendit in Ausoniam.
Adiuuat ipse locum Dominus, quem munere dotat,
   Rebus consuluit fratribus assiduis.
Presul Ottobianus quod iure dicando sacrauit,
   Abbas Willelmus construit hoc Domino.

2. Sed nemo melius monasterii sui natalia exponit  quam ipse Guillelmus, cuius ideo chartam a laudato auctore ex Fructuariensi archiuio relatam describimus infra.

3. Quo anno instrumentum istud confectum fuerit incertum mihi est, cum id aut non expresserit ipse Willelmus, au certe datam omiserit qui ipsum ex autographo descripsit, qui etiam aut ob legendi imperitiam, aut nescio qua alia de causa, monumentum istud adeo pretiosum multis mendis uidetur respersisse. Ceterum ex uariis chartis que a Guichenone in Bibliotheca Sebusiana, et ab Ughello, tomo Iu Italie Sacre in episcopis Eporediensibus referuntur, patet nichil a Willelmo abbate omissum fuisse ut Fructuariensis monasterii libertatem, tum in temporalibus, tum in spiritualibus, adeo firmiter  stabiliret ut posteris temporibus, facile non conuelleretur. Primum ab Henrico imperatore confirmari sibi curauit quecunque aut a suis propinquis aut ab aliis piis uiris monasterio tradita fuerant. Exstat ea de re eiusdem Henrici diploma, datum anno 1014, ex quo non solum multa de uariis possessionibus quas iam tunc possidebat cenobium Fructuariense comperta fiunt, uerum etiam exinde innotescunt, tum nobilissimum Willelmi nostri genus, tum alii nonnulli uiri illustres, qui postpositis mundi illecebris tunc temporis eo in loco monasticam uitam ducebant; quin et Gonthardi iudicatus, supra in Willelmi instrumento laudatus, ab Henrico confirmatur. »Domnus, inquit, abbas Willelmus nostram clementiam  adiit petens quoddam monasterium nostra auctoritate corroborari, situm in loco qui dicitur Fructuaria, ex propria hereditate fratrum eius Gotfredi, Nitardi atque Roberti, in honore sancte Dei genitricis Marie sanctique Benigni martyris constructum, uelut in charta iudicatus a Gonthardo diacono edita continetur. Cuius precibus susceptis prius regali precepto confirmauimus,« etc. Inter alios monasterii benefactores recenset Otthonem Willelmum, nostri Willelmi consanguineum, ut supra diximus, cuius complures exstant charte in Benigniani sicut et in Fructuariensis monasterii fauorem date. »Habeat et teneat quieto iure castellum Longobardorum cum omnibus suis pertinentiis, et omnia predia illa et cortes, quas dedit Ottho, qui  et Willelmus, comes, filius Adalberti, nepos Berengarii regis, ipso loco infra fines Longobardie ex hereditate parentum et propinquorum suorum. Statuimus etiam per hanc nostri precepti firmitatem in perpetuum habendas omnes terras illas, quas habere debet iam sepe nominatum monasterium ex hereditate Roberti, quondam uiri nobilissimi, qui fuit genitor iam dicti abbatis Willelmi . . . Confirmamus omnem illam hereditatem et possessiones, que ex paterno et materno iure debebantur Otberto, qui fuit filius Gerardi, et nepos Otberti comitis, qui fecit heredem suam sanctam ecclesiam Fructuariensem, quando pater eius et ipse reliquerunt mundum, dantes se et omnia sua Deo, factis monachis . . .« Sub finem enumerat cellas, seu prioratus, qui iam  tunc a monasterio illo pendebant; scilicet cellam »Astensem, cellam Nauigensem, cellam in Quaranta, cellam in Caualliaca, cellam in Paderno,« etc.

4. Anno Christi 1023, aliud item priuilegium ab eodem imperatore obtinuit Willelmus quo monasterium Fructuariense, »prout in charta iudicatus a Gunthardo diacono edita continetur,« sub speciali sua defensione suscipit, ac priuilegium Benedicti uIII confirmat. »Dehinc, inquit, ut stabilius permaneat imperiali auctoritate corroboramus, sub nostra defensione ea ratione recipimus, ut nullus dux, marchio, etc. Statuimus quoque et Dei nostraque auctoritate confirmamus, ut idem locus supra memoratam libertatem in cunctis obtineat, et quecunque de eius libertate  et stabilitate, de abbatis electione et consecratione a domno apostolico Benedicto multisque episcopis in priuilegiis et synodalibus decretis statuta sunt, rata omni tempore et inconcussa firmitate subnixa conseruentur.« Obseruat Hugo abbas Flauiniacensis in Chronico uirdunensi Willelmum nostrum, quem »rectorem strenuum et religione prestantissimum« appellat, beato Henrico acceptissimum fuisse. Et paulo inferius eumdem Willelmum »supra regulam dictum fuisse ait a rigore feruentioris propositi.«

5. Post Henrici Augusti obitum Conradus eius successor, a beato Willelmo rogatus, iisdem pene uerbis ac Henricus monasterii Fructuariensis libertatem sua pariter auctoritate roborauit, ut ex ipsius  charta patet, que ab eodem Guichenone refertur, in qua Ioannes eiusdem loci abbas memoratur, qui in Chronico Benigniano, supra, appellatur Ioannetinus et Henricus, eiusque successores Augusti »in fratrum sodalitium« dicuntur adsciti. »Dignum duximus Fructuariense cenobium litteralibus preceptis confirmare, exorante domno Willelmo Diuionensi abbate, qui, predictum monasterium ex prediis, eleemosynisque propinquorum suorum ac ceterorum fidelium Christi a fundamentis construens, plurimos secundum regulam sancti Benedicti Deo seruientes inibi congregauit. Nos nostrosque in perpetuum successores, prout diue memorie predecessorem nostrum Henricum suo ac fratrum contubernio sociauerit, omnium benefactorum suorum  participium habere cupiens, primum eiusdem cenobii abbatem, nomine Ioannem, eius in presentia consecrari fecit, et tam ipsum quam totum eumdem locum sue imperiali tutele commisit, ea maxime pro causa ut eamdem illi in omnibus libertatem conseruet quam Cluniacense monasterium habere dignoscitur. Nos ergo saluti nostre consulentes,« etc. Priuilegia quoque et synodalia decreta Benedicti pape ceterorumque episcoporum confirmat iisdem uerbis ac in Henrici diplomate supra laudato; quod et ab aliis imperatoribus, imo et a pontificibus Romanis factum fuisse obseruat Franciscus Augustinus ab Ecclesia in Catalogo Fructuariensium abbatum, Historie chronologice Pedemontane cap. 27, ubi Ioannem abbatem hic memoratum Guidonis comitis  sancti Martini filium, Ardulnique Italie regis nepotem fuisse dicit.

6. Non minori deuotione Robertus Francorum rex erga monasterium Fructuariense tenebatur quam imperatores, quamuis esset extra sui ipsius ditionem situm. Unde cum ab eo requisisset Guillelmus bonorum aliquot confirmationem, que in Francia monasterio suo concessa fuerant, ultro ei piissimus rex prebuit assensum, atque generali precepto asseruit Fructuariensi monasterio quecunque uel iam data ipsi essent, aut que postea forte traderentur, intra regni sui fines (uide supra in ROBERTO rege inter precepta eius ecclesiastica.

7. Proferenda nunc Lamberti Lingonensis episcopi  charta, qui Fructuariensis monasterii subiectionis a Diuionensi immunitatem, quam a Brunone Guillelmus impetrauerat, confirmauit. Cuius tamen nullum habebatur publicum instrumentum, quod Bruno morte preuentus rem non absoluisset. Hec autem charta est ueluti ceterarum omnium que  asserenda monasterii eiusdem libertate supra protulimus compendium. Habetur centuria II, num. 79, ex archiuio regio Taurinensi descripta.

Ego Lambertus sancte Lingonensis Ecclesie episcopus, notum fieri decreui tam presentibus quam futuris, quod quidam dilectus ex dilectis, abbas uidelicet Willelmus, adiit paternitatem nostram iustis precibus, ut synodali decreto quoddam testamentum, quod ad uotum preuentu mortis beate memorie predecessoris  nostri Brunonis adimplere nequiuit benignitas, nostre beneuolentie perficeretur auctoritate. Quod quidem non immerito tanto facilius debet impetrare quando Dei cognoscitur zelo id omnino postulare. Quidam enim suus carnali propagine germanus, nomine Godefredus, ad sanctam ueniens conuersionem totum quodcunque habuit secum Deo deuote contulit, ea maxime intentione ut de proprio suo construeretur monasterium, quod ne alicuius episcopio uel cenobio fieret aliqua subiectione obnoxium, solerti pertractatum est consilio ut in quodam loco, antiquitus Fructuaria dicto, edificaretur, quod legalem per chartulam a Nitardo et Rotberto germanis ipsius Gotefredi cuidam Guntardo leuite traditus est, ut ipse inde faceret iudicatus testamentum sub liberrima  omnino conditione. Quod et factum est, sed non sine multorum, maxime Arduini regis et Berte uxoris eius adiutorio; quorum sagaci industria legali legaliter confirmata sunt testamenta, et sancto Diuionensi cenobio non parui pretii, ut patet, collata sunt ornamenta, scilicet textum unum auro, gemmis et lapidibus mire ornatum, casula auro decorata, due stole deaurate cum earum manipulis, et unum cingulum, atque quatuor amicti similiter deaurati. Quod et ideo facere studuerunt ut et locus, unde Fructuariensis uidelicet sumpsit exordium, his honestaretur emolumentis, et hoc memores in posterum non habeant unde scandalum struere iniqua possent uoluntate. Et nos igitur equitatis iura appendentes et animarum lucris magis quam cupiditatibus peruersorum consulentes,  sed et sancti predecessoris nostri promissa complentes, a priuilegiis quoque apostolicis atque decretis episcopalibus, a preceptis denique imperialibus ac regalibus non discrepantes, Fructuariense cenobium cum omnibus quas possidere uidetur rebus, tam mobilibus quam immobilibus, in nulla subiectione, in nullo iure cuiquam nostri episcopii pertinentie obnoxium proclamantes, quinimo sub proprio pastore, ut per omnia absoluta libertate a Romana sede sibi concessa potiatur et a sublato huiusmodi subiectionis uinculo constet alienum, uolumus et nos et statuimus, sub synodali decreto, ut nullus monachus, aut prescripti uidelicet domni W. abbatis successor, contra prefatum locum aliquid querele uel calumnie inferat, uel quidquam proprietatis seu subiectionis requirat.  Ut sit igitur ipse locus, Fructuaria dictus, nostra quoque auctoritate inconuulsa stipulatione liber et absolutus, et ab omni querela immunis, et in fructificandis animabus semper Christo duce sacris aptus incrementis, testibus ex nostro clero admissis nostra subscriptione signamus. Signum Lamberti Lingonensis sedis episcopi. Signum Beraldi archidiaconi. Signum Beraldi abbatis sancti Stephani Diuionensis etc. Actum apud Diuionem publice III Idus Ianuarii anno ab incarnatione Domini 1017, indictione Xu regnante Roberto Francorum rege. Ego Oddo cancellarius in synodo sancte Lingonensis Ecclesie hoc testamentum perfectum, et ab omni synodo laudatum et confirmatum recognoui et subscripsi.

 8. Fructuariensis monasterii celebritate multi allecti, non solum sua ei, sed et se ipsos tradidere; ex iis celebris fuit Arduinus, Italie rex, qui, rebus male aduersus Henricum imperatorem gestis, seculo ualedicens in monasterium predictum se recepit, ubi defunctus et sepultus a nonnullis Beati nomine donatus est. Hoc titulo insignitur in Benedictino Menologio Bucelini, ubi die 2 Martii, anno 1018 obiisse memoratur. Hec sanctitatis opinio qua Fructuaria tunc temporis commendabatur, ad posteros etiam transmissa fuit, ut ex uariis chartis facile colligi potest, que a Guichenone referuntur. Locum hunc pre ceteris coluit Agnes imperatrix, Henrici Augusti mater, cuius, et beati Annonis Coloniensis archiepiscopi interuentu Alexander II summus pontifex  priuilegia eiusdem monasterii suo diplomate confirmauit anno 1070. Certe cum beatus Anno, ut refert Lambertus Schafnaburgensis, auctor equalis, in Italia agens ad Fructuariense monasterium orationis causa diuertisset, »ibi admiratus monachorum arctissimam et secundum regule instituta conuersationem, nonnullos eorum in opere Dei probatissimos secum rediens abduxit« quos in monasterio Sigebergensi a se ipso condito constituit. Que, inquit idem auctor, occasio fuit ut in ceteris quoque monasteriis regularis obseruantia repararetur.

9. Sed et ipsa Agnes Augusta, seculi uanitate abnegata, prius quam Rome sedem fixisset, apud Fructuariam morabatur. Quantum uero eiusdem loci monachos ueneraretur, ex eius epistola, quam paulo  ante quam apud eos secederet scripsit, coniici potest, sic autem se habet apud Guichenonem, Centuria II, num. 77, ex Chartario Fructuariensis descripta:

A. imperatrix et peccatrix A. [Andree] Patri bono et fratribus in Fructuaria congregatis, in nomine Domini. Seruitutem ancille, cuius oculi in manibus domine  sue sunt, conscientia mea terret me peius omni larua omnique imagine. Ideo fugio per sanctorum loca querens latibulum a facie timoris huius, nec minimum desiderium est mihi ueniendi ad uos, de quibus comperi quia uestra intercessio certa salus est; sed nostre profectiones in manu Dei sunt, et non in nostra uoluntate. Interim uero mente adoro ad pedes uestros, rogans ut Gregoriana pietate in Traianum petatis mihi ueniam a Domino; quia namque ille unus homo ab inferni claustris exorauit paganum, multi uos facile saluabitis Christianam unam. Quod si decreueritis, peto ut in signum pietatis societatem et fraternitatem uestram mandetis, et mittatis mihi quam primum. Rogo etiam ut paruum quod mitto munusculum admonitionis signum suscipere dignemini,  quatenus credam quia de me curare inceperitis. ualete, et tu, Pater bone, diligenter commenda me spiritalioribus fratribus de cenobiis atque cellis, ut faciant me participem in orationibus et ieiuniis atque omnibus benefactis suis.

10. Eadem Augusta interueniente Henricus imperator, filius eius, monasterio Fructuariensi Riuum totum cum omnibus appendiciis suis in comitatu Aquensi dedit, ut ex eius charta certum est, que centuria XI, num. 76, refertur. Initio seculi sequentis patriarcha Ierosolymitanus cum Fructuariensis monasterii fratribus societatem iniit, cuius ea de re epistola habetur ibidem, num. 73. Totus est in Fructuariensis monasterii laudibus describendis Petrus Damiani opusculo 18, cap. 3, ad  Adelaidem comitissam, ubi se ibi decem diebus hospitio susceptum fuisse perhibet. Perseuerat etiam nunc celebre istud cenobium spirituali simul et temporali iurisdictione amplissima gaudens, in quo Mauricius Sabaudie ducis filius, qui eidem loco initio seculi currentis preerat, collegium canonicorum secularium instituit.





DE MONASTERIO FISCAMNENSI.

 1. Etsi abbatis nomine quadraginta fere monasteriis, ut habet Glaber, beatus Guillelmus prefuerit, eumque, pro reparata disciplina regulari aliisque beneficiis, quam plurima Galliarum et Italie cenobia certatim sibi uindicent, pre ceteris tamen hanc habet prerogatiuam percelebre sanctissime Trinitatis Fiscamnense monasterium, quod, post annos ferme triginta regiminis, ipsius sepulcro insignitum fuerit. Certe eum anno 1001 Fiscamnensis monasterii regimen suscepisse, diserte habetur in duplici Chronico, apud Labbeum, tomo I Bibliothece noue, quorum unum Rothomagense, alterum Fiscamnense ibi appellatur. His consentit auctor Chronici Benigniani; eum uero anno 1031 obiisse nullus in dubium reuocare potest. Est autem Fiscamnum, uulgo Fescan, oppidum intra diecesis Rothomagensis  fines, quamuis omnino liberum, situm in Caletis ad prospectum maris, quo in loco Waningus, uir nobilis, seculo septimo monasterium uirginum construxerat; sed eo per Nortmannos destructo, aliud pro uiris Nortmannie ducum liberalitate seculi huius initio consurrexit, illudque etiamnunc opibus et nobilitate ceteris prouincie cenobiis preeminet, sub nostra sancti Mauri congregatione. Waningi primi eius fundatoris uitam, seu potius mutila ipsius uite fragmenta ex incertis auctoribus, seculo secundo protulimus. Preter hanc uitam habemus pre manibus ex codice ms. eiusdem monasterii librum cui titulus est: »De reuelatione, edificatione et auctoritate monasterii Fiscamnensis,« in quo eiusdem loci initia, casus, et clades a Nortmannis illate, ac demum eius reparatio fusius  exponuntur. Ex hoc libro discimus sanctum Maiolum Cluniacensem abbatem a Richardo I Nortmannorum duce fuisse inuitatum ut monachos Cluniacenses Fiscamnum transmitteret, canonicis qui tunc hanc ecclesiam occupabant substituendos. Quod cum uir sanctus facere renuisset, postea Richardi Iunioris tempore, Guillelmus noster, iam abbas Benignianus, eidem loco prepositus est, ubi monasticam uitam restituit. Guillelmum pre ceteris uiris piis, qui tunc temporis in Nortmannia florebant, a Richardo dilectum fuisse testatur Hugo Flauiniacensis in Chronico uirdunensi, ubi, premissis Richardi laudibus, qui pulsis canonicis monachos sub Guillelmi moderamine Fiscamni instituit, sic concludit: »Huius tempore uiris religiosis  floruit Normannia, qui ad eum confluebant uelut apes ad aluearia, inter quos hunc uirum beatum, Guillelmum abbatem, propensiori coluit reuerentia, adeo ut speciali eum amore diligeret, et preceptis eius obtemperare consiliisque acquiescere gauderet.« Hanc sibi auctoritatem comparauerat Guillelmus uite sue ac suorum sanctimonia. Qua uero ratione eo in monasterio instituta fuerit sub eius regimine monastica uita, iam ex Chronographo Benigniano didicimus, sed ex laudato libello plenius patebit, quem quidem librum integrum edere primum statueramus, quod multa complectatur de Fiscamnensi monasterio scitu digna, et Willelmo abbati Fiscamnensi, secundo an tertio, sit nuncupatus. uerum cum iam fere integer ab Arturo du  Monstier in Neustria pia editus sit, sufficere uisum est ea proferre que specialius ad nostrum spectant institutum. Sed prius dicendum paucis de uiris illustribus qui in monasterio Fiscamnensi nunc temporis floruerunt.

2. uiri illustres qui sub Willelmo abbate in monasterio Fiscamnensi floruerunt, in Chronico Benigniano recensentur. Locum integrum supra dedimus. Fuerunt et nonnulli principes ex nobilissimo Nortmannie ducum sanguine exorti, qui iisdem temporibus ibidem cucullum induerunt, ex quibus Guillelmus Gemmeticensis Willelmum memorat libro u, cap. 13, Richardi II filium, apud Fiscamnum monachili uellere in adolescentia functum. Paulo post Nicolaus Richardi tertii filius ibidem  etiam, compellente Roberto suo ipsius patruo, qui in eius locum Nortmannie ducatum obtinuit, monasticam uitam sub Ioanne abbate amplexus est. Is postea sancti Audeni apud Rothomagum abbas factus multis uirtutibus claruit, ut refert Ordericus uitalis, libro uIII, ubi fuse laudes eius describit. His accensent nonnulli Malgerium, qui demum ad sedem Rothomagensem euectus fuit; sed huius opera natalium suorum gloriam obscurarunt.

3. Paucis uerbis tres priores Fiscamni post restaurationem abbates laudat Ordericus, libro Iu, ex quibus colligere licet quanta tunc fuerit ea tempestate illius monasterii fama. »Fiscamnense, inquit, cenobium in prospectu maris positum, etc.,  post Guillelmum Diuionensem, uirum sapientem et in religione feruentissimum, Ioannes uenerabilis abbas annis quinquaginta et uno rexit, post quem Guillelmus de Roz, Baiocensis clericus, sed Cadomensis monachus, fere XXuII annis tenuit. Hic ut mystica nardus, in domo Domini flagrauit caritate, largitate multimodaque probitate. Opera que palam sedulo fecit, uel in occulto coram paucis arbitris omnipotenti Deo libauit, attestantur quis spiritus in illo habitauit, ipsumque totum possidens ad solium Domini sabaoth coronandum perduxit.« Plura de Guillelmo II habet idem auctor libro XI ubi inter cetera profert eiusdem epitaphium ab Hildeberto Cenomanensi editum. »Sed his omissis, utpote que iam edita sunt, proferemus ex ms.  codice Fiscamnensi fragmentum »epistole Balderici episcopi ad Fiscamnenses, referente Adelino, qui ei custos et minister in hospitali fuerat deputatus.« Illud autem fragmentum tale est:

4. Guillelmus predecessoribus suis suisque prouincialibus tantum enituit quo pacto et quantum ceteris luminaribus sol rutilat eminentior. Iste siquidem magna litterarum peritia preditus, primo Baiocensis archidiaconus, postea Cadomensis monachus, demum Fiscamnensis abbas, reuerenda et cana persona, quedam religionis maiestas, domum istam morum suorum extulit censura, parietibus dilatauit, et, quod ei specialiter precipuum fuit, fratrum conuentum ditauit. Multi siquidem nobiles laici et clerici, religionis eius odore prouocati, ad  conuersionem exciti sunt, et ultronei monachum induerunt, et sanctis ipsius institutis informati sunt. Ego ipse, qui uobiscum loquor, in longinquo positus, bonam etiam nostri G. opinionem audiui; qua illectus, per licentiam abbatis nostri , gratia ei adherendi Fiscamnum adii, gratanter susceptus sum, licet homuncio nullius momenti. Omnes nos quos uides pene ipse aggregauit; sed plures quam modo sumus, fuimus, quoniam ducem suum post ipsius transitum quidam nostrorum pedetentim secuti sunt. Ordinis ipse uigor prestitit, uerbis et exemplis nos instruxit, paterno affectu sibi nos omnes inuiscerauit. Nam, ne ueritatem tacuerim, propter Deum omnibus omnia fuit. Idcirco subsequuntur eum  lacryme nostre, propterea comitantur eum suspiria nostra. Eo die noster dux erat, in lacrymis nullus fuit uberior, in lectulo suo suspirando secum litigabat, in turba nobiscum quietus erat, in angulo ecclesie, uel in grabati sui solitudine totus turbatus erat. Disceptabat siquidem secum pro nostris excessibus, et crucifigebat immisericorditer seipsum. Si quid contigisset fratrum reatibus, cuius hunc excessum compatiendo non fecit suum? Toties seipsum mactauit, quoties aliquis, uel ego miser peccaui; in orationibus frequenter pernoctabat, Deumque quietissime gemebundus inquietabat, sine offensa cum eo litigabat, et per amicum litigium, ipsum sibi nobisque, uelut alter Salomon, pacificabat;  redimebat nobis cum eleemosynis, quia quod ei committebat fideliter erogabat. Cuius enim pauperia necessitudo manum suam sensit sterilem? Que ecclesie suam non habent munificentiam? Circuibat angulos et compita leprosorum, et cum ipsis familiariter locuturus, manus etiam elephantiosas plerumque deosculaturus tuguriola subintrabat, ut omnium necessitatibus adesset, ut eum miselli cuiuslibet angustia cognouisset. Non potest enucleari uerbis sanctitas eius bone conuersationis.« Eumdem abbatem ob forme elegantiam Puellam, uulgo la Pucelle, cognominatum fuisse tradunt. Complures ecclesias in oppido Fiscamnensi construxit; uniuersalem eleemosynam pauperibus singulis diebus erogandam instituit; rexit monasterium  annis uiginti nouem; sepultus est in capella Beate Marie ueteris, ex opposito altaris. Obitus eius in Necrologio laudato habetur his uerbis:  uII Kalendas Aprilis, depositio domni Willelmi abbatis tertii Fiscamnensis. Fiscamnensis monasterii laudes uidesis apud Dudonem Sancti Quintini decanum, qui librum ultimum De moribus et actis Normannorum Fiscamnensis monasterii encomio claudit; paucos exinde uersus decerpere sufficiat:

O Fiscanne, sacris semper fecunde fauillis,
Sanctorum cineres meritorum flore micantes
In gremio terre conseruans iamque sacrate,
Trino resplendens profuso dote salutis,
Olim uirgineo micuisti stemmate sacro,
Cum Leodegarium seruasti luce priuatum.
uiuas, Fiscannis, semper felicibus annis,
Fiscannis, gaude, quia tu dignissima laude;
uos Fiscannenses uirtutum cingitis enses
 Ecclesie postes, nebulosos sternitis hostes.

Sed iam tempus est libri fragmenta exhibere que supra polliciti sumus.





EXCERPTA EX LIBRO DE REuELATIONE, AEDIFICATIONE ET AUCTORITATE MONASTERII FISCAMNENSIS.



PROLOGUS.


Libellum de reuelatione, edificatione et auctoritate Fiscannensis monasterii, Pater inclyte Willelme, composui, et compositum tue dilectionis sincero iudicio corrigendum et confirmandum destinaui, quatenus tue celsitudinis assensus et libellum edere precipiat, et edito libello pondus et auctoritatem concedat. Ego quidem, Pater inclyte, ignorantiam meam maluissem cauto silentio tegere, quam alicuius scripture presumenti indicio publicare; sed fratrum nostrorum iussione instanti et instantia iubenti compellitur noster animus possibilitatem excedere, suamque inscitiam multorum aspectibus hominum improuisus aperire. Compellitur, inquam, noster animus suam ignorare ignorantiam, et nostrorum fratrum roganti imperio exhibere obedientiam, cui exhibende et mentis iudicium nullatenus acquiescit, et propositi nostri uerecundia omnino contradicit. uerum, cum obedientia sancta nullum  opus difficile uel impossibile excuset, aut excusare debeat, diu cunctans multarumque procrastinationum inducias fingens, urgente fraterne dilectionis continua iussione, onus tandem imperatum suscepi, et Fiscannensis monasterii exordia subsequentis libelli agresti et ignobili stylo aperui et exposui. In quo libello nulla falsa fallaciter interposui, uerum sacras historias antiquorum uirorum fideli narratione cognitas, suorumque posterorum tenacis memorie sinu custoditas et nostris temporibus succedentium uirorum diligenti relatione illatas scripsi,  et scriptas ad auctoritatem Fiscannensis Ecclesie, et ad utilitatem legentium fratrum edidi, etc.



Ex cap. Xu.

Interea contigit Fiscannenses canonicos aliorum canonicorum mores imitari, latas perditionis uias ingredi, et rerum temporalium luxus et desidias uoluptuose sectari; quam canonicorum miseram uitam et imminentem miseriam dux prudentissimus Richardus audiens, et audiendo cognoscens, ualde doluit, hominumque prauorum mores et conuersationem exhorrens, legatos festinanter Cluniacum direxit, et sanctum Maiolum magne humilitatis precibus Fiscannum accersiuit, atque secundum sancti Benedicti regulam et constitutionem disponi et ordinari nouam ecclesiam exorauit. Cui sanctus Maiolus: Huius, inquit, laboris magnitudinem talis rationis conditione, carissime fili Richarde, suscipiam, si per totum ducatum tuum consuetudinem,  que uulgariter pasnagium  dicitur, Deo donaueris, nullumque tue potestatis principem aliquando amplius exigere decreueris. Ubi Richardus dux, non morbo auaritie, uerum occulta Dei prouidentia disponente et sancto Willelmo abbati gloriam ordinandi sanctam ecclesiam transferente, suorum hominum consilio acquieuit. et sancti Maioli interpellationem non exaudiuit. Unde contigit ut sanctus Maiolus Cluniacum reuerteretur, et canonicorum correctio uel expulsio per aliquot tempora protelaretur, etc.



Ex cap. XXI.


Interea diligenter inuestigabat et inuestigando inquirebat cui potissimum, iuxta sancti Benedicti regulam et institutionem, disponendam et regendam Sancte et indiuidue Trinitatis crederet et committeret Ecclesiam. Illo tempore beate memorie Willelmus abbas sue religionis affluentia totius partes Romani imperii illustrabat, abbatumque multorum tepidos animos sui feruoris imagine informabat et accendebat. Apprime enim liberalibus artibus eruditum, atque disciplinis ecclesiasticis cunctisque spiritualibus officiis, nichilominus etiam fere uirtutum omnium gratia imbutum et illuminatum Diuionensium Ecclesie beatus Maiolus preposuerat et constituerat abbatem et magistrum. Tanto igitur ac  tali uiro dux inclytus Richardus suos legatos direxit, et sui propositi intentionem patefecit, atque ut Fiscannensem Ecclesiam iuxta beati Benedicti regulam disponeret et erudiret, magne humilitatis precibus exorauit. Quibus beate memorie Willelmus abbas primum respondisse fertur: Charissimi filii, audiuimus duces Nortmannos, homines barbaros et truculentos, subuertere et non edificare sancta templa, delere et effugare, et non colligere aut nutrire spiritualium hominum congregationes sanctas. Quapropter ad ducem uestrum redite, et nos huius rei omnino imparatos respondete, cum nobis et fratribus deducendis desunt equi, atque stipendiis deducendorum fratrum desunt clitellarii. Quod reuersorum legatorum relatione dux inclytus comperiens,  extimuit; multosque equos et clitellarios festinus preparauit, quos reuertentibus legatis beate memorie abbati Willelmo humiliter remisit.



Ex cap. XXII.

Tunc beatus abbas ducis intuens importunitatem et perseuerantiam, atque de importunitate et perseuerantia compensans animi uoluntatem et deuotionem sanctam, collecta spiritualium fratrum multitudine maxima, iter arripuit, paucisque decursis diebus estuantis ducis desiderio suam et multorum fratrum presentiam exhibuit. Quem dux egregius totius animi sinceritate totiusue sinceritatis dilectione suscipiens, uelut suscepto Christo, aliis amotis seruientibus, ipse propriis manibus seruiuit, medioque breuis temporis interuallo Fiscannum deduxit,  et Sancte Trinitatis ecclesiam donauit et tradidit, eamque donatam et traditam iuxta sancti Benedicti regulam et institutionem disponi et ordinari exorauit. Donauit, inquam, et tradidit dux egregius Richardus beate memorie abbati Willelmo Sancte Trinitatis Fiscannensem ecclesiam, canonicorumque carnalium expulit enormem multitudinem; quorum possessiones ecclesie penitus retinens et reddens, expulsis et conuerti nolentibus canonicis, abbati congruam restituit recompensationem.



Ex cap. XXIII.

Nocte igitur cuius sequenti die Fiscannensis ecclesia spirituales suscepit monachos, carnalesque expulit canonicos, ipsis canonicis ecclesie culmen  totum aquilis operiri uidebatur, quibus aquilis, et ingredientium monachorum theoria, et spiritualis uolatus, et deinceps protegentium angelorum descensus et conuersatio congrue figuratur.



Ex cap. XXIu.

Igitur beatus et gloriosus abbas Willelmus susceptam Ecclesiam cepit gubernare et administrare, et iuxta sancti Benedicti institutionem disponere et corrigere, atque de diuersis prouinciis uiros fideles conuocare et in obsequiis celestibus unire et confirmare. Subita igitur conuersione Fiscannensis Ecclesia celestium uirorum studiis feruebat et flagrabat, et multe opinationis gloria circumpositas Ecclesias precellebat et obscurabat. Fastigium quippe tante celsitudinis sua momentanea translatione Fiscannensis  ecclesia consequebatur, quatenus ita omnes Galliarum ecclesias transcenderet re et habitu summe religionis, quemadmodum transcendebat uerbo et speciali priuilegio sue nuncupationis. Parcimonia et pudicitia, et uoluntarie paupertatis abundantia Fiscannensis Ecclesia ualde radiabat; uirtutum, quarum euidentia latentem sue forme ceteram pulchritudinem designabat, atque contuentium mentibus sue conuersationis consilium inire et imitari, apertarum argumento uirtutum accendebat et prouocabat. Ignorabat illo tempore Fiscannensis Ecclesia totius proprietatis singularitatem, soliusque communitatis cognoscebat unientem dilectionem, que iuxta diuersitates indigentium partes diuersas distribuens, sanctorum apostolorum renouabat et  representabat primitiuam imaginem. Quorum igitur bonorum eminenti perseuerantia, dux Richardus Fiscannensi ecclesie totus alligabatur, atque utilitatibus eiusdem ecclesie totius prouidentie diligentia transferebatur. Adeo enim Fiscannensis ecclesie illustrium uirorum regularem uitam et religionem ueram diligebat, et diligens frequentabat, ut totius sui ducatus collecta, uel, ut ita dicam, pinguedine celesti congregationi deseruiret, atque epulaturis fratribus seruientium consuetudine frequenter ipse ministraret; tanteque humilitatis completo ministerio fratrum omnium ultimus resideret, et regularium epularum delectabili pabulo refici congauderet.



Ex cap. XXu.

 Sensit interea dux inclytus quorumdam clericorum corrosiones et detractiones, presagiique cuiusdam futuras aduersitates; quos ob ducis nimiam caritatem et sancte ecclesie maximam religionem inuidie morbus magnus infecerat, infectosque crudeli intestini liuoris molestia cruciabat. Quorum ergo detrahentium maleuolentiam dux comperiens, clericorumque presumptiones superbas et presumentes superbias cognoscens, totius Nortmannie episcopos et uiros nobiles festinus Fiscannum conuocauit, et Fiscannensem Sancte Trinitatis ecclesiam ab omnium episcoporum iugo et consuetudine iusta uel iniusta eripuit et liberauit. Hanc autem libertatem Rodbertus Rothomagensis archiepiscopus fecit et fieri uoluit, atque alias duodecim ecclesias  ob patris sui memoriam et fratris presentis iussionem et uoluntatem ab omni episcopali consuetudine et exactione absoluit et liberauit, donate libertatis chartam archiepiscopus aliique episcopi signo et consensu corroborauerunt, atque corroborandam nobilium uirorum astipulationibus tradiderunt. Cupiens ergo dux prouidus sanctam ecclesiam modis omnibus liberare, et libertatem factam modis omnibus confirmare et permanere, Robertum regem et multos Galliarum proceres Fiscannum accersiuit, atque regali charta et auctoritate, suorumque equalium consensu et astipulatione, ab omnium episcoporum iugo et consuetudine Fiscannensem ecclesiam eripuit et liberauit; et suam suorumque nobilium chartam et ordinationem firmauit et corroborauit.  Ecclesie igitur Fiscannensis libertati constitute dux Richardus congratulans, futuramque perennem mentis uiuacitatem discutiens, beate memorie Willelmum abbatem compulsauit, sueque legationis iniuncto officio ad Romane sedis apostolicam auctoritatem multis onustum xeniis direxit. Confecto itaque itinere abbas Willelmus Romam peruenit, et pie memorie pape Benedicto aduentus sui rationem et mittentis ducis uoluntatem aperuit, et facte charte confirmationem, et apostolici priuilegii auctoritatem magne humilitatis oratione congrua postulauit. Papa igitur Benedictus ducis diligentiam admirans, et suscepti amici presentia summa exsultatione congaudens, oblatas chartas sue sigillo excellentie confirmauit, et priuilegia postulata uoluntarius  tradidit, et Fiscannensem Sancte Trinitatis ecclesiam ab omnium episcoporum iugo, subiectione et consuetudine liberans et eripiens, sub solius  Romane Ecclesie gubernatione et patricinio constituit et suscepit. Constituit, inquam, Fiscannensem Ecclesiam soli Romane Ecclesie subiacere, atque ab omnium aliarum Ecclesiarum potestate immunem, absolutam et omnino liberam forma Cluniacensis monasterii permanere. Acceptis igitur apostolice auctoritatis exquisitis priuilegiis, beate memorie Willelmus abbas festino cursu Nortmanniam remeauit, et ducis Richardi desiderio sue uoluntatis effectum, iniuncteque legationis officium feliciter consummatum enucleauit et ostendit. Unde dux ineffabiliter exhilaratus, trino et uni Deo gratias totius intentionis feruore reddidit, qui ecclesiam, quam pater Richardus fundauerat, atque ipse patris Richardi rogatu et iussione compleuerat et  ordinauerat, diuine prouidentie arcano consilio tantarum personarum conuenientia ab omnium hominum iugo et prelatione absoluebat et liberabat. Magnis deinde xeniis suum dilectissimum abbatem Willelmum honorauit honoratumque Sancte Trinitatis ecclesie Fiscannensi remisit, iterum atque iterum enixius exorans quatenus commissam Ecclesiam iuxta cepti ordinis religionem custodiret, et custodiendo perficeret et confirmaret. Cuius igitur sanctas preces sanctarumue precum nimias humilitates beatus abbas uelut oracula diuina suscipiens, Fiscannum intrauit, et per multam annorum uertiginem usque ad ducatum Hierosolymite Rotberti Fiscannensem Ecclesiam rexit, subiectosque suos uerbo et exemplo succendit et reformauit, ad imaginem  et similitudinem, honorem et gloriam omnipotentis Dei, qui uiuit et regnat per omnia secula seculorum. Amen.





uITA SANCTI GUILLELMI AUCTORE GLABRO RODULFO







ALTERA uITA. EX CHRONICO SANCTI BENIGNI DIuIONENSIS EXCERPTA.


 1. Anno ab Incarnatione Domini nongentesimo octogesimo, indictione octaua, regni Lotharii regis uigesimo quinto  anno, dedit idem rex Brunoni  Remensis Ecclesie clerico, suo uero parenti propinquitate  consanguinitatis existenti, Lingonice ciuitatis episcopatum. Ordinatus est autem idem Bruno episcopus per manus Burchardi Lugdunensis archiepiscopi in ecclesia Sancti Stephani, uiginti quatuor  annos gerens etatis; et eodem anno susceptus est a clero Lingonice urbis, ab Incarnatione uidelicet Christi nongentesimo octogesimo primo. Is, assecutus episcopatum, omni quo potuit nisu sequi studuit exemplum boni pastoris. Monasteria igitur ipsius ad diecesim pertinentia in spiritualibus religione, in temporalibus necessaria pene adnullata gubernatione considerans, cepit querere quatenus Dei dispensante nutu suum in statum ea quiuisset reparare. Amouens ergo Manassem abbatem huius loci  a dominatione, qua non bene utebatur, instituit in locum eius abbatem quemdam ex monasterio Deruensi, Azonem nomine. Erat is Aquitanicus genere, ornatus bonis moribus et religiosa conuersatione. Hic duobus annis in regimine peractis  repedauit ad suum monasterium, dimissa huius loci gubernatione, atque iterum Manasses abbas suum recepit officium.

2. uidens igitur domnus episcopus Bruno statum loci in ambiguo positum, supplex adiit domnum Maiolum Cluniacensis monasterii abbatem, multaque prece poposcit quatenus eius auxilio quiuisset reparare in melius. interius religionem, et exterius possessiones. Cuius precibus flexus reuerendus abbas Maiolus, dedit ei duodecim monachos ex omni congregatione electos, disciplinis sancte religionis instructos, diuina et humana sapientia doctos, nobilitate carnali claros. Quibus aduenientibus ita ordinauit domnus episcopus ut die translationis sancti Benigni, monachis cum sibi subiectis clericis  ante sepulcrum sepefati martyris in crypta nocturnali officium peragentibus, ipsi in superiori choro ante principale Sancti Mauricii altare matutinalem inciperent synaxim. Quod utique conuenienter actum est, ut qui lumen religionis ostendere ueniebant intrarent luce diei appropinquante. Proinde illis hac uel illac pergentibus, isti in loco degentes ceperunt sancta conuersatione resplendere, et locus qui antea prauis actibus et ineffabili negligentia a cunctis uidebatur confusus, nunc felici exercitatione uirtutum omnium uideretur esse floridus.

3. uerum quia predicti Patris industria locis aliis intenta erat, et hic locus sine abbate esse non poterat, iterum domni Brunonis presulis pulsatus precibus, quemdam fratrem, feruentissimum sui ordinis  exsecutorem, et totius nobilitatis lampade prefulgidum, atque in uera humilitate et fraterne dilectionis caritate, necnon summe discretionis, que uirtutum omnium mater esse dignoscitur, honestate laudabiliter radicatum et fundatum, nomine Willelmum, huius monasterii gregi prefecit, et patrem spiritalem sibi poscentibus filiis instituit. Hic Italia exstitit oriundus, alto satis germine et nobili prosapia editus. Quem supradictus domnus Maiolus Roma ueniens inuenit in monasterio Lauceio dicto, ubi a puero educatus fuerat. Assumensque eum ipso deprecante, secum adduxit Cluniacum, etate iuuenili florentem.

4. Ordinatus est igitur abbas a domno Brunone  episcopo, anno nongentesimo nonagesimo, indictione tertia. Officio uero abbatis accepto, diuinis seipsum cepit exercere uirtutibus. Erat enim corpore castus, mente deuotus, affabilis alloquio, prudentia preditus, temperantia clarus, interna fortitudine firmus, censura iustitie stabilis, longanimitate assiduus, patientia robustus, humilitate mansuetus, bonorum operum gratia plenus, caritatis equidem affluens uisceribus. Pro pauperibus semper erat sollicitus, Christum uero diligens totis uisceribus, dum, sicut Martha corporaliter non ualebat, in egenis illum quotidie reficiebat. Omnibus hospitii perlargum prebuit usum; nemo est exceptus, perpessus nemo repulsam. Diuinorum preceptorum delectabatur eloquiis, quia ex his et suos mores  componere, et sibi commissos instruebatur docere et corrigere. Cunctis seipsum prebebat bene uiuendi exemplum. Et sicut in ordine, ita primus studebat ut esset in opere, iuxta illud euangeliste: Cepit iehsu facere et docere . Peccantes uero zelo pii amoris coram omnibus arguebat, ut ceteri timorem haberent. Sed et uerba que sub increpatione proferebat, ut reprehendenda reprehenderet, quasi stimuli dura uidebantur et aspera, ut pene timerentur plus quam uerbera, iuxta illud: uerba sapientis quasi stimuli, et quasi claui in altum defixi . Alios quidem blandimentis, alios admonitionibus, alios terroribus, et ita, iuxta Apostolum, predicans uerbum instabat opportune, importune, arguens, obsecrans, increpans in omni patientia et  doctrina . Miserorum uero, haud secus ac si pateretur ipse, afficiebatur calamitatibus. Os eius ita replebatur ex cordis abundantia, ut in eodem ore pene nichil aliud nisi lex resonaret diuina; et quia Scriptura dicit: Qui audit, dicat; ueni , ideo quoscunque poterat, a seculi nequitia suadendo subtrahebat. Et sicut celeste per desiderium totis ipse uiribus ad supernum regnum anhelabat, ita secum pergere omnes homines, si fieri posset, exoptabat. Sed nullatenus est fraudatus a desiderio quod in se conceperat uera dilectio. Ille enim qui caritas est, qui se timentium complet uoluntatem, uiri Dei feruentem affectum perduxit ad effectum. Ad eius quippe monita multi que possederant relinquentes, regulari se discipline  subdiderunt, et beati Benedicti sequentes uestigia, semetipsos abnegantes, uero Regi totis uiribus militauerunt. Partibus namque ex diuersis ad eius cenobium multitudo confluxit innumerabilis. Sed nationibus licet diuersi, mente tamen erant uniti, ut illud ad litteram in eis impletum uideretur, quod de initio nascentis Ecclesie in apostolorum actibus legitur: Erat illis cor unum et anima una .

5. Crescente autem interius religionis studio, exterioris substantie supplementum cepit abundare non modice, prout Dominus promisit suis in Euangelio: Querite primum regnum Dei et iustitiam eius, et hec omnia adiicientur uobis . Domnus  namque episcopus Bruno, nimirum exhilaratus corde eorum bona conuersatione, omni studio eorum usui necessaria curabat subministrare. Reddidit igitur Sancto Benigno et eius monachis ecclesiam in Saciaco sitam, etc. Ubique ergo inuestigans ablata restituebat, et de suo iure quodcunque necessarium et utile eis foret, libenti animo tribuebat. Utrisque uero, domno scilicet presule Brunone atque uenerando abbate Willelmo, in restauratione huius loci studiose decertantibus, cepit crescere et quasi denuo reflorere, etc.

6. Ipse Henricus dux  audita fama religionis eximii Patris Willelmi commisit ei abbatiam uersiacensem  , pene ad nichilum redactam, ut ab ipso restitueretur  in pristinum statum; quod et fecit auxiliante Deo. Domnus autem episcopus Bruno considerans Patrem Willelmum ita feruentem in religione ac monastica institutione, et loca ei commissa de die in diem in melius proficere, omnia in suo episcopio monasteria ipsius delegauit prouidentie, abbatiam scilicet Besuensem  , apostolorum Petri et Pauli honore dicatam, monasterium Sancti Ioannis, quod Reomaus dicitur, locum Sancti Michelis archangeli iuxta castrum Tornodorum, abbatiam Molundensem, ubi sanctus ualerius  archidiaconus et martyr quiescit. Quas omnes ita strenue gubernauit, ut post eum singule singulis abbatibus distribute, statui illius temporis quo ab eo regebantur, non quierint equari.

 7. Anno sexto sue ordinationis Willelmus abbas Romam perrexit ad apostolorum limina, eorum patrocinia exposcens prece deuota, indeque ad Sanctum Angelum montem petiuit Garganum. Sed Beneuentum ueniens grauissime infirmitatis astrictus est compede. Cuius infirmitatis diuturno afflictus languore, cum iam a suis desperaretur posse euadere, quadam nocte raptus in spiritu tribunali metuendi Iudicis sistitur; ubi cum pro aliquibus increparetur excessibus, et maxime pro indiscreta seueritate, pro his culpis metueret damnari eternis gehenne suppliciis, ut sibi uisum est, sanctus papa Gregorius in sua eum suscepit fide, diligentiori deinceps uicturum sollicitudine, et priora errata pietatis et misericordie operibus expianda correcturum  fore. Post uisionem in semet reuersus, et ab infirmitate eadem cepit conualescere die, et priorem austeritatem permutauit in maximam pietatem. Sicque postea omni uite sue tempore sanctum Gregorium speciali coluit dilectione. Ceperunt denique ex sua patria, hoc est Italia, multi ad eum conuenire;  aliqui litteris bene eruditi, alii diuersorum operum magisterio docti, alii agriculture scientia prediti, quorum ars et ingenium huic loco profuit plurimum. Crescebat ergo quotidie multitudo monachorum sub eius magisterio degentium, ut  in hac congregatione quotidie fratres essent septuaginta aut octoginta.

8. Inter cetera que domnus Bruno episcopus in hoc loco egit bona, longum est enim enumerare singula eius gesta, sed hoc breuiter possumus dicere: Cuncta ab antiquis huic loco collata, posteaque a malignis direpta, uel a prauis rectoribus dispertita, a Brunone episcopo sunt restituta; et licet illi non amittant mercedem sue eleemosyne,  hic tamen non inferiori dignus est gratiarum actione. De emortuis enim cineribus, in excellentiorem quam unquam ante fuerat statum per eum sublimatus est hic locus. A sancto igitur Gregorio Lingonensi episcopo fundata hec abbatia, a Guntranno rege stabilita et ditata, a Carolo imperatore, cognomento Caluo, et domno Isaac  episcopo restaurata, ab honorando presule Brunone et Willelmo uenerabili abbate, non solummodo in aliis rebus, uerum etiam in noua ecclesie fabrica est renouata. In cuius basilice miro opere domnus presul expensas tribuendo, ac columnas marmoreas ac lapideas undecunque adducendo, et reuerendus abbas magistros conducendo, et ipsum opus dictando insudantes, dignum  diuino cultui templum construxerunt. Cuius artificiosi operis forma et subtilitas non inaniter quibusque minus edoctis ostenditur per litteras, quoniam in eo multa uidentur mystico sensu facta, que magis diuine inspirationi quam alicuius deputari debent peritie magistri.

9. Fundatum est autem hoc templum anno Dominice Incarnationis millesimo primo, indictione decima quarta, decimo sexto Kalendas Martii. Cuius longitudo ducentorum ferme cubitorum, latitudo autem quinquaginta trium exstitit; altitudo uero in sequentibus opportune dicetur. Inferior itaque domus orationis, in qua sacratissimum corpus sancti Benigni martyris ueneratur, eumdem pene modum habens quantitatis, fulcitur centum quatuor columnis.  Hec in figuram T littere facta, quatuor ordines columnarum duodeno dispositarum numero, equali extenditur in longitudine et latitudine; decem uero cubitis erigitur in altitudine, secreta ex utraque parte habens uestibula. Quinque sane in ea continentur altaria: primum in honorem ipsius sancti  Benigni est consecratum; secundum in memoriam sancti Nicolai et omnium confessorum; tertium in uenerationem sancte Pascasie uirginis, que ibidem quiescit, et omnium uirginum: quartum, in sancti Irenei et omnium martyrum; quintum sub nominibus sanctorum confessorum et abbatum sanctorum Ioannis et Sequani, atque sancti Eustadii presbyteri ibidem quiescentis.

10. In hac ergo corpora sanctorum quiescentia sepedicti testis Christi beata ambiunt membra, quorum in principio huius libri  nomina sunt adnotata. Sanctorum uero confessorum et episcoporum Urbani et Gregorii corpora in ecclesia Sancti Ioannis Baptiste primitus fuerunt tumulata; post longa uero tempora, inde eleuata. Sancti quidem Gregorii medietas  corporis in ecclesia Sancti Benigni est recondita, tempore quo propter metum paganorum eiusdem sancti martyris effossum corpus delatum fuit ad ciuitatem Lingonas; et tunc alia medietas corporis prefati confessoris illic est retenta. Sancti denique Urbani corpus leuatum, et in loculo positum, multis miraculorum signis per eum Dominus letificauit corda famulorum suorum in hoc loco degentium. uenerabilis uero Isaac antistitis corpus, cum, exigente templi edificio, transferretur alio a quibusdam sacerdotibus, maxima ex parte integrum simul cum capite clericalem adhuc preferente habitum fertur inuentum. Similiter et domni Argrimi pontificis ac monachi sacerdotalia cum cucullo necnon interiore cilicio uestimenta, in testimonium ipsius  sanctimonie, incorrupta sunt reperta. Ad hoc haud longe reperta est sancta Radegundis, habens ad caput titulum sui nominis in lamina plumbea; cuius ossa cerato inuoluta linteo sunt inuenta in capsa lignea in terra recondita. Ceterorum preterea sanctorum, quorum corpora hic noscuntur tumulata, beatus Gregorius Turonorum episcopus mentionem facit, eorum describens quedam miracula  , Benigni uidelicet martyris, nostri specialis patroni, Tranquilli quoque confessoris, necnon Hilarii senatoris, et eius coniugis sancte Floride sanctimonialis, atque Pascasie uirginis et martyris. Hec a sancto Benigno edocta et baptizata, post eius martyrium, seuitia paganorum rapta est ad supplicium. Cumque  immobilis in fide Christi persisteret, primo carceris afflicta squalore, postea pro confessione Deitatis sententia fuit multata capitali, ut quedam uitrea antiquitus facta et usque ad nostra perdurans tempora eleganti premonstrabat pictura. Tantorum ergo uenerandis corporibus sanctorum honorabiliter hec de qua modo agitur ecclesia non mediocriter est ditata, exceptis aliorum reliquiis sanctorum, quos enumerare superfluum uidetur.

11. Huic paulo superius descripte inferiori crypte coniungitur oratorium ad solis ortum, rotundo  schemate factum, senarumque illustratum splendore fenestrarum, triginta septem cubitos habens in diametro, decem in alto. Hoc sane oratorium terno columnarum ordine in semet regyrato, quadraginta uidelicet atque octo, geometricali dispositione ambitur; huius desuper culmen celso erectum fastigio uiginti quator columnarum, ac triginta duorum arcuum, tripertita comparis numeri machina, diuisione, eleganti transuolutum est opere. Hoc sane oratorium sancti Ioannis Baptiste sacratum est honore, cuius altare illustratur trium fenestrarum lumine. Ab hac ecclesia sunt per cochleam dextra leuaque triginta septem gradus, crebris sufficienter illustrati fenestris, per quos inoffenso ascenditur tramite ad basilicam Sancte Dei genitricis Marie. Ipsa  uero ecclesia sexaginta octo subnixa est columnis, eumdem fere habens modum et formam in diametro siue in altitudine, quem et inferior, undenisque irradiatur uitreis. Ad altare autem eiusdem perpetue uirginis marmoreum per quatuor tripertitos ascenditur gradus, iuxta quos hinc et inde sunt altaria; ad dextram quidem Ioannis Euangeliste ac Iacobi fratris eius, Sanctique Thome Apostoli; ad leuam uero sancti Matthei, Iacobi et Philippi apostolorum.

12. Huic iterum concordantes et satis lucidi utrinque per cochleam ad ecclesiam Sancte et indiuidue Trinitatis triginta gradus continuatim prestant ascensum. Hec in modum corone constructa, triginta  quoque et sex innixa columnis, fenestris undique, ac desuper patulo celo lumen infundentibus, micat eximia claritate, amplitudine inferiori domui consimilis, sed uiginti cubitorum altitudinis. Altare Sancte Trinitatis ita est positum ut undecunque ingredientibus, ac ubicunque per ecclesiam consistentibus, sit perspicuum. Inde per quadrigeminas scalas altrinsecus factas ad suprema patet ascensus; quarum due equali modo posite per quindecim gradus usque ad Sancti Michelis protenduntur oratorium, habens in longitudine cubitos triginta tres, in altitudine decem, uili facta  schemate; fenestras habet septem. Alie uero due per quinquaginta gradus sursum dirigunt gressum. Ad ima autem harum scalarum, bina super murum deambulatoria sunt  facta, que equali spatio ab orientali parte usque ad occidentalem, et infra templum, per arcus deambulatorios, et supra tectum domus muro altitudinis trium ferme cubitorum circumquaque pergentium a ruina protegunt incessum. Hec tamen ad dexteram sinistramue partem templi incipientes, interius et subtus alas eius gressum per quosdam occultos aditus ad suprema tecti dirigentes, plano, ut dictum est, calle deducunt introrsus undique, donec superliminare occidentalium portarum attingentes, per pariles scalas uiginti graduum in porticus Ecclesie  maioris deponunt. Que ad instar crucis edificata habet in longitudine cubitos centum uiginti octo, in latitudine, sicut prescriptum est, quinquaginta tres, in altitudine quaquauersum permaximos triginta et unum cubitos, in medio autem quadraginta; illuminatur septuaginta uitreis, fulciturque centum uiginti et una columnis, quarum nonnulle iuxta capita fortissimarum, que sunt quadraginta, pilarum quadrangulatim statute, una quasi simul coronari uidentur corona, quamuis non unius sit magnitudinis omnium forma. Habet hinc et inde geminas porticus dupliciter transuolutas, in quibus bis bina continentur altaria. A parte quidem aquilonis unum in honorem sanctorum apostolorum Petri et Andree, alterum in honorem sancti Bartholomei  et Simonis atque Thaddei apostolorum. Sancti uero Pauli altare est in superiori ecclesia, ante aram Sancte Trinitatis, eo quod ipse raptus ad tertium celum uidit secreta Dei. A meridie sunt altaria, unum in honorem sanctorum apostolorum Matthei et Barnabe, ac Luce euangeliste; aliud in honorem sanctorum martyrum Stephani, Laurentii atque uincentii. Est aliud altare ad occidentalem plagam ecclesie, in eodem latere meridiano in honorem sanctorum Mammetis, Desiderii, Leodegarii, Sebastiani, Gengulfi martyrum. Et ex parte altera sanctorum martyrum Polycarpi, Andochii, Thyrsi, Andeoli, Simphoriani, Georgii, Christophori, et sanctorum confessorum Urbani et Gregorii, quorum corporibus adornatur presens domus.  Principale altare est sacratum in honorem sanctorum Mauricii atque Benigni, simulque Omnium Sanctorum; altare ad dexteram eius in honorem sancti Raphelis archangeli et omnium beatorum spirituum; ad leuam uero in honorem sancti Marci euangeliste; atque in medio ipsius ecclesie altare Sancte Crucis, Omniumque Sanctorum. Ante hoc altare triplex constat introitus crypte, in quidecim gradibus ascenditur ab ipsa ad superiorem ecclesiam.

13. Sepulcrum uero sancti et gloriosi martyris ita est constructum: est tumba ex quadris edificata lapidibus, que octo cubitos in longum, quinque autem tenet in latum. Cuius cacumen lapideum quatuor  sustinetur suffragio columnarum; desuper autem quatuor columne marmoree locate erant antiquitus. Olim super lapideos arcus qui continebant, absidam ferebant ligneam sex cubitorum longitudinis, et trium latitudinis, septemque ac semis altitudinis, que undique auro et argento uestita historiam Dominice natiuitatis et passionis premonstrabat, anaglypho prominente opere, pictura satis optima. uerum hoc decentissimum, de quo loquimur, ornamentum, ob recreationem pauperum tempore famis fuit dissipatum a domno abbate Willelmo, et cum capsa aurea mirifice gemmis exornata, pariterque tribus tabulis ac duobus thuribulis argenteis, crucibusque, ac omne ornamentum in auro et argento uenumdatum est. Ante hec uero tempora, insignia  ornamenta, uidelicet gemme, pallia pretiosa, capse, tabule, corone, uasa quoque ecclesiastica, seu candelabra ex auri argentique metallo fabricata, cum imagine Saluatoris Domini nostri ex auro, fusili opere facta, latronum fraude, in ipsius sancti festiuitate, occisis custodibus, furto fuerunt asportata. Hec ornamenta a Guntramno et ceteris regibus huic loco, pro ueneratione et honore Dei sanctique Benigni martyris antiquitus collata, sed priscis temporibus sacrilega pessimorum manu sublata, nullus postea exstitit principum qui tantum potuisset recuperare thesaurum. Hec ad notificandam Diuionensis loci antiquitatem et gloriam paucis dicta sunt. Illud in fine notificandum est, in templi istius edificio esse columnas trecentas septuaginta  et unam, exceptis illis que in turribus et altaribus sunt. Fenestre clause uel claudende uitro centum uiginti, turres octo, porte tres, ostia uiginti quatuor.

14. Nunc ad ea que omiseramus patris Willelmi explicanda gesta stylum uertamus. Augustorum seu regum palatia cum adiit, in iis non quesiuit que sua sunt, sed que Iesu Christi, ut ex eorum scilicet familiari collocutione subueniret oppressis sua interuentione; aut certe ex seculari uel clericali habitu Deo lucrificaret, ut, iuxta Domini preceptum, propria relinquerent, et secularibus curis semotis Deo in tranquillitate seruire studerent. Conueniebant igitur ad eum plurimi, ut diximus, et licet diuersi  nationibus, mente tamen uniti. Letabatur pastor in sui gregis augmento, magisque gaudebat quod omnes instabant operi proposito. uerum quia super gregem sibi commissum solerti uigilauit cura, diuina promeruit gratia de fructu laborum suorum in hac gaudere uita. Nam regularis uite disciplinam, que iam pene deciderat per ueterum negligentiam, prout beatus Benedictus eam composuit, in pristinum statum corrigendo restaurauit, ac per diuersas mundi partes, per plura monasteria a regulari tramite deuia, tam per se quam per suos, quos abbates ordinauerat, monastico ordini subdidit. In hoc uero gaudens gratulabatur Deo, quod eorum quos sua sub cura educauerat, ad monasticum regendum ordinem fore multos idoneos uidebat; ex quibus  nos aliquos dignum iudicauimus huic libro indere, ut sciant posteri quam strenui ex hac congregatione prodierint monachi, eorumque memoria permaneat in laude.

15. Cum primum abbatis suscepit officium uenerabilis Willelmus, inter monachos in hoc loco degentes fuit quidam iuuenculus, uocatus Hunaldus, quem predictus Pater uidens solertis ingenii, retinuit sibi ceteris abeuntibus. Hunc, precipue omni studio doctrine imbutum, in domo Dei constituit uas electum. Ad omnia quippe que sibi erant necessaria predicti fratris iuuabatur solertia. Denique iniunxit illi curam huius sacri periboli; quam tanta prosecutus est cura ut pene totum quidquid fuit ornamentorum in hac basilica, eius studio sit aggregatum.  Ad ultimum post obitum predicti Patris abbatiam Tornodorensem assecutus, ibidem quieuit, annis uiginti septem in regimine transactis. Alter quidam huius castri Diuionensis ciuis, nobili ortus genere Rodulfus, Albus uocatus cognomine, uenit ad conuersionem inter ipsa primordia eius noue ordinationis, cuius pecuniis releuata est paupertas predicti Patris, et consilio atque adiutorio subleuata sollicitudo regiminis huius loci, et Besuensis monasterii,  quem predictus frater ita iuuabat in exterioribus curis, ut solus supplere uideretur solamen plurimum, sed preter eius uotum, hoc solatium tulit illi paucitas dierum. Alter quoque subiunctus est memorato Patri, Theodericus dictus, huius patrie  ciuis, quem post diuturnam eruditionem Fiscannensi cenobio constituit priorem, ad ultimum Cemmeticensium prefecit abbatem. Alius ex castro Belno dicto, miles, Ledbaldus uocatus, et a studio Sapiens cognominatus, patri Willelmo est adiunctus; cuius imbutus doctrina spiritali per aliquod tempus archimandrita in Tornodorensi loco est substitutus.

16. Fama sacre religionis eximii Patris Willelmi percitus quidam Metensis clericus, generosis ortus natalibus, nomine Benedictus, eius discipulatui est aggregatus; breuique in tempore, studendo eum imitari, doctrina et conuersatione perfectionem attigit monastice uite. Per eius igitur relationem comperit domnus Adelbero Metensis pontifex patris Willelmi religiosam conuersationem; a quo suppliciter  euocatus, atque sancti Arnulfi abbatia donatus, eumdem Benedictum ibidem constituit Patrem; ubi per multos annos sacris intentus actibus, uita functus multis claruit uirtutibus. Ne uero a tanto pontifice reuerendus abbas Willelmus rediret uacuus a munere, stolam auro textam, duasque cappas purpureas aureo limbo decoratas, ab eodem percepit presule. Sed et prefatus Benedictus abbas ordinatus casulam auro decenter ornatam, atque alia ornamenta obtulit ei pro benedictione, que prefatus Pater tam hoc in loco quam Fructuariensi a se nouiter cepto diuisit, ut sibi placuit. Predictam uero Sancti Arnulfi abbatiam post mortem ante dicti abbatis rexit annis multis.

 17. Ex Tullensi quoque clero uenit ad eum quidam, Arnulfus uocabulo, litteris apprime eruditus omnique mundana sapientia doctus. Hic in breui assecutus perfectioris uite institutionem, commissa est ei cura a domno patre Willelmo non solum huius, sed et omnium que sub eius erant prouisione locorum. Qui quanta in hoc loco egerit bona post referemus, etc. Domnus igitur Bertoldus Leucorum, qui Tullo dicitur, episcopus per querimoniam a se delapsi clerici confabulationem quesiuit sepefati  abbatis Willelmi; in cuius uerbis considerans inconcussam inadulatamque constantiam mentis, ceteraque insignia uirtutum in eius actis et moribus resplendentia admiratus, monuit instanti prece ut abbatiam Sancti Apri suscipiens emendare curaret secundum Sancti Benigni institutionem. Cuius annuens precibus, idem cenobium in paucis annis ad regularem commutauit statum. Inuenit ibidem strenuos monachos, ex quibus unum, Widricum nomine, post non multos annos in eodem monasterio constituit Patrem monachorum. Qui egregii magistri docilis discipulus ita eum studuit imitari in omnibus, ut in suis omnibus uel uerbis uel actibus representari quodammodo uideretur Pater Willelmus. Multos denique erudiens in sancta conuersatione, aliquantos  aliorum monasteriorum Patres monachorum ex sua protulit congregatione.

18. Plures igitur sacerdotum uel abbatum, sibi commissorum locorum uel ecclesiarum relinquentes curam, ad Patris Willelmi confluebant doctrinam. Quidam episcopus ciuitatis Albingate, que est iuxta Genuam ciuitatem, super mare sitam in Italia, relicto episcopio, predicti Patris se subdidit imperio. Alter quoque episcopus, Barnabas uocatus, genere Grecus, in hoc monasterio sub eius magisterio plurimis annis est conuersatus. Alius uero, Benignus dictus, episcopus, a Roma huc adueniens, per aliquot annos cum ipso commoratus fuit, subiectus et obediens  . Abbates etiam perplures ex diuersis partibus uenientes sponte se ipsi subiiciebant, obedire  parati; inter quos fuerunt abbas Ioannes, dictus Capuanus; alter quoque Ioannes, abbas monasterii Sancti Apollinaris in urbe Rauenna; Benedictus quoque, abbas monasterii Sancti Seueri urbis Classis, Anastasius etiam et Marcus, et alii abbates plures; quos longum est enumerare. Monachorum uero non est numerus, qui ab illis uenerunt partibus. Archidiaconus etiam quidam Mediolanensis, nomine Gotefredus, ut nobilem decebat, nobiliter ueniens cum multis thesauris, inter quos altare onychinum, auro et argento decenter ornatum, et quidquid ad capellam pertinebat, ornamentum scilicet ecclesiasticum, secum detulit. Pluribus annis in hoc monasterio monachus permansit, ac postea  per consensum abbatis Willelmi patriam reuocatus, abbas apud Mediolanum est constitutus.

19. Ipsi denique sancti uiri patres et doctores eremitarum existentes, fama sanctitatis longe lateque notificati, Romaldus  scilicet, Willelmus ac Martinus, quos in magna ueneratione habebat urbs Rauenna, ceterique quos intra se concludit Italia, patris Willelmi expetebant societatem, quia sanctorum coniunctio grata et iucunda, Ecclesieque pernecessaria; et econtra societas malorum impedimentum  bonorum. Ipsi uero cultores eremi, relicta quiete solitudinis, gaudebant sub eius magisterio associari cenobitis. Ex eorum ergo numero adiuncti fuerunt ei duo, Ioannes et Paulus, litteris eruditi, quorum sapientia ad salutem multarum profecit animarum. Horum uterque monastice religionis feruentissimi, et in cenobiali conuersatione ceteris erant imitandi, et in contemplatiua uita lectioni et orationi assidue studentes, uidentibus exemplo fuerunt pariter et admirationi. Reuerende memorie Paulus  apud nos in pace quieuit; Ioannes  uero homo Dei sanctam ob conuersationem uocatus a domno Patre Willelmo, Fructuariensi cenobio abbas est institutus. De quo loco, quia occasio se prebuit, intimandum paucis uidetur qualiter fundatus fuerit.

 20. Duo germani fratres fuerunt sepe dicti abbatis Willelmi, unus uocatus est Nithardus, alter Gothefredus. Primus eorum comitatus honore enituit, alius militie stipendiis contentus fuit; quos predictus Pater sepe admonendo a mundi illecebris abduxit, et ad Christum conuertit. uenientes ergo uterque ad hoc Diuionense cenobium, exceptis aliis rebus, dederunt sancto protectori nostro Benigno quoddam iuris sui predium, Wlpianum uocatum, quodam presagio futurorum. In quo loco domnus Willelmus fundauit ecclesiam in honore sancti Benigni, ut notitia et honor ipsius sancti in illa patria accresceret, et ut in hereditate parentum suorum aliquid acceptum Deo edificaret; deinde ut oblatio  eorum ad animarum proficeret lucrum, atque ut fructus bonorum operum que ibi geruntur, sibi et illis esset abolitio peccatorum, et eterne uite digna recompensatio premiorum. Unde et Fructuariensis ille locus est uocatus. In breui ergo tempore factum est nobile cenobium, ubi de hoc loco et spiritualia et temporalia subsidia sunt delata; reliquie scilicet multe cum corporibus sanctorum, uolumina librorum, omniaque ecclesiastica ornamenta, et monachi plurimi pariter illuc abierunt. Sed et de aliis sue ditioni subiectis locis, et undecunque oblatis supplementis, magnificatus est locus possessionibus et diuitiis; ita ut in uita eius congregatio illius loci centum numero constaret monachis, exceptis locis cellarum ei loco subditis, que fere triginta existunt.  Conuocatis ergo episcopis patrie, rege quoque Arduino, qui ibi postmodum quieuit, sua cum coniuge, et multis nobilibus ipsius regni, in honore sancte Dei genitricis Marie, sanctique Benigni et omnium sanctorum fecit locum illum sacrari. Constituit et alia monasteria in eadem patria, ubi deputatis monachis, et abbatibus ordinatis adhuc ordo uiget monasticus. Sanctimonialium etiam instituit monasterium.

21. Audita Dei uiri fama nobilissimus Nortmannorum  comes Richardus misit ad eum, reuerenter supplicans ut ad se ueniret. Qui tandem libenter ut rogatus fuerat pergens, uenit ad eum; a quo, sicuti decebat, honorifice susceptus est, multisque eius precibus exoratus est ut ecclesiam Sancte et indiuidue Trinitatis nomine et honore dicatam, in loco qui Fiscannus dicitur olim constructam, et a se in ampliorem statum decenter reformatam susciperet, atque monachorum collegio decoraret. Cuius precibus annuens, ita prefatum locum omnibus religiosis studiis, ceterisque bonorum copiis adornauit, ut pre cunctis illius prouincie locis, felicibus semper floreat incrementis. In quo loco multi conuenerunt nobiles uiri, tam clerici quam laici, eius doctrinis cupientes institui; inter quos Osmundus episcopus  sancte et religiose uite exstitit monachus. Duo quoque clerici liberalibus artibus apprime eruditi, aula regis postposita, Willelmum Patrem expetierunt mente deuota. Unus eorum uocabatur Iocelinus, alter Beringerius, e quibus prior postmodum abbas exstitit, sequens in eodem loco uite finem accepit. De transmarinis etiam partibus, hoc est Anglorum terra, uir quidam nobilis regali prosapia clarus, Clemens nomine, relictis seculi pompis ad idem monasterium uenit, Deo inibi cupiens militare; sed cum ab hominibus ex sua patria aduentantibus crebro inuiseretur, magis Deo diligens seruire cum quiete, quam uanitates mundi frequenter audire, Diuionense expetiuit cenobium, ubi laudabilis uite  compleuit cursum. Fuit itaque, secundum etymologiam sui nominis, clemens animo, omnibus uirtutibus adornatus, precipue humilitate, qua in tantum se abiectum et uilem asserebat, ut, cum sacerdotii gradu fungeretur, nunquam in omni uita sua, nisi semel, ad hoc ministerium accedere presumpserit.

22. Postquam igitur per annos fere triginta Willelmus abbas Fiscannense rexit cenobium, cum iam senectute simul et egritudine grauaretur, et elegisset sibi Fructuariensem locum ad inhabitandum, desiderans in patrio solo quiescere; considerans princeps regni Rotbertus, qui post patrem et fratrem defunctos primatum tenebat Normannorum, petiit per legatos eumdem Patrem, ut abbatem sibi substitueret, quia loci status aliter sine detrimento  manere non posset. Ad cuius petitionem, quemdam sibi ualde dilectum monachum, eiusdem loci priorem, nomine Ioannem, constituit abbatem; licet eum alibi magis optasset preficere. Hic Italie partibus Rauenne ortus, litteris eruditus, ac medicinali arte per ipsius Patris iussionem edoctus, religiose conuersationis eius, doctrine quoque ac omnium uirtutum ipsius pre cunctis aliis exstitit imitator studiosus. Qui, ab exilitate corporis, Ioannelinus diminutiuo nomine est dictus; sed humilitatis, sapientie,  discretionis, ac ceterarum uirtutum tanta in eo refulsit gratia ut (sicut sanctus refert Gregorius in libro Dialogorum de Constantio presbytero  in hoc mirum esset intuentibus in tam paruo corpore gratie Dei tanta dona exuberare. Sed quia adhuc domum habitat luteam, sufficit hoc tantum dixisse. Dicit enim Scriptura: »Ne laudes hominem in uita sua .«

23. Commisit et alia loca memoratus comes Richardus sepefato abbati Willelmo, scilicet Gemmeticum, ut iam diximus, monasterium Sancti Audeni, montem Sancti Michelis archangeli, in quo loco post mortem Patris predicti, supradictus Ioannes abbas constituit Patrem quemdam monachum prenominati Patris Willelmi. uocatus est autem  isdem frater Subpo, Romanorum patria exortus, et iam dicti magistri institutione in omni sanctitate educatus. Qui postmodum quibusdam contrarietatibus exortis, relicto ipso loco, Fructuariensem  abbatiam pluribus annis rexit. Rotbertus etiam rex abbatiam Sancti Germani apud Parisius precatus est predictum Patrem ut susciperet, et secundum regularem institutionem ordinaret. Quod et fecit. Necnon et Oddo comes pari deuotione locum sancti Faronis in urbe Meldorum eidem commisit uenerabili Patri. Sed et honorabilis presul Mettensis Ecclesie Theodericus Gorziensem abbatiam eodem zelo Dei commendauit illi, defuncto illius loci abbate; qui dum prefatum regeret locum, ex clero Metensi quemdam clericum, Sigifredum uocatum, litteris  bene doctum, ad monasticum attraxit ordinem. Qui post eius decessum eamdem rexit congregationem.

24. Domnus uero Arnulfus istius loci prior, ut iam diximus, cum patris Willelmi et prefati presulis admoneretur precibus ut iam dicti loci susciperet curam, atque abbatis officium, ipse humilitatis amator nullo modo assensit, magisque elegit subesse quam preesse, solummodo cuiusdam parui loci a pretaxato patre Willelmo sibi expetiuit curam et dominium. Est autem locus ille situs in confinio Tullensis et Lingonensis parochiarum, in loco qui uocatur Brittiniaca curtis  . Quomodo uero sancto Benigno istius loci patrono fuerit datus,  nunc referemus. Iacob Tullensis urbis episcopus dum rediret Roma, incitatus fama miraculorum que in hoc loco Dei operabatur clementia per istius sancti merita, ad ipsius martyris Christi aduenit tumulum, cupiens a Deo ueniam adipisci delictorum per huius gloriosi martyris interuentum. Dumque per aliquot dies remorando ad tumbam eius celorum penetraret intima, uocatus a Domino est ad  celestia regna, sanctique Benigni adiutus precibus, et in celis cum eo gloriam et in terra iuxta eius tumulum condignam accepit sepulturam. Cuius soror, nomine Liliosa, ad sancti Benigni ueniens limina, predictum predium suum donauit Sancto Benigno martyri pro fratris sui sepultura; in quo loco edificauerunt ecclesiam in honore sancti Benigni, etc. Hunc ergo locum supradictus domnus Arnulfus sibi eligens omni cura studuit eum augmentare; ac primam basilicam ibi magnam construens, officinasque ac reliqua habitacula monachis utilia, nobile cenobium constituit, possessionibusque ac terris augere procurauit.

Multa subiungit auctor de uariis donationibus tunc temporis monasterio Benigniano factis, que huc referre  opere pretium uisum non est, sed et complures recenset cellas, seu, ut uulgo appellantur, prioratus, que eodem tempore de nouo exstructe aut certe monasterio Sancti Benigni attribute fuerunt. Tales sunt Wulnonisuilla in pago Tricassino, in pago Pertuensi Albiniacum, cuius ecclesiam Arnulfus mox laudatus librorum ornamento decorauit, impensas tribuendo, et domnus Girbertus scribendo. Is porro Girbertus ibidem dicitur ex primis quos nutriuit domnus abbas Willelmus, et ab officio Scriptor est appellatus. Anno autem 1005 restaurata est et nouis prediis dotata cella Sancti Stephani prope Belnam, ac Willelmi prouidentie commissa. Anno 1023, eidem donata fuit cella Beate Marie de Salmacia, ut monachi ibi mitterentur etc. De iis rebus complures charte habentur  apud Perardum; ubi etiam Lethaldus miles dat anno 1006 ecclesiam Sancti Petri in loco Puteolis, ut ibi monachi instituantur, et Haimo consilio Lamberti episcopi Sancti Flauiani locum, anno 1030 Willelmo subiecit, ut ibi monasticum ordinem repararet. Imbertus tunc Lingonum archidiaconus, qui postea Parisiorum episcopus factus fuit, obtulit per donum et laudem Lamberti episcopi, sancto Benigno abbatiam Sancti Amatoris prope Lingonas, ut ibi monachi sisterentur, qui Deo hymnis et laudibus die noctuque deseruirent. Eodem Lamberto laudante Aymo comes dedit Willelmo abbatiam in honorem sancte Dei genitricis Marie sacratam, et ante suum castrum, quod Saxonis Fons dicitur, positam, quatenus ordo monasticus, qui ibi quondam fuerat institutus,  ipsius repararetur studio. Ceteras donationes omittimus. Sed pretermittere non licet egregii pontificis Brunonis encomium, quod his uerbis prosequitur chronographus:

25. Quia longum est enarrare cuncta que huic monasterio collata sunt  , tempore domni Brunonis episcopi, et quibus per ipsum uel propter ipsum  ab aliis augmentatum est bonis, ad ipsius uite finem, habitatoribus huius domus Dei omni tempore dolendum et deflendum, ueniamus. Sed ante paucis describere curabimus qui fuerit modus uite eius. Fuit itaque in eleemosynis largus, in uigiliis sedulus, in oratione deuotus, in caritate perfectus, in humanitate profusus in sermone paratus, in conuersatione sanctissimus: erat irreuerentibus terribilis aspectu, metuendus seueritate, reuerendus incessu, uenerandus benignitate. Censuram auctoritatis temperabat mansuetudo humilitatis; non persone potentiam, sed morum elegantiam attendebat in singulis; et tanto eminentius unumquemque honorabat quanto sanctius uiuere didicisset. Clericorum ac monachorum, sanctimonialium quoque, necnon  uiduarum ac pupillorum pater erat, atque inter diuites et pauperes ita medius, ut pauperes illum quasi patrem aspicerent, diuites uero quasi superiorem sibi diuitem timerent. Quandiu uixit, ita Burgundiam patrocinando protexit atque defendit, non clypeo et lancea, sed consilii prudentia, quo sibi principes patrie omnes deuinxerat, ut cum rex Francorum Rotbertus cum exercitu maximo hanc patriam sepe intrans incendiis et rapinis plurima loca uastauerit, nichil in ea retinere potuit, quandiu Bruno episcopus uixit; et, quia ei nocere non poterat, huius mali uiolentie causa domno abbati uuillelmo tulit abbatiam Sancti Ioannis monasterii Reomensis, eo quod partibus fauebat, ut iustum erat, sui pontificis. Denique  quodam tempore memoratus rex cum plurimo exercitu Diuionem castrum aduenit, circumpositam regionem deuastans ac depopulans; cuius iram timens prefatus abbas uuillelmus, omnes monachos ab hoc loco per alia monasteria iussit secedere, aliquantos uero cum libris et omni ornatu ecclesie intra castrum Diuionense, ac in ecclesia Sancti uincentii, quam tunc quieto iure monachi istius loci possidebant, fecit residere, paucis solummodo fratribus ob custodiam loci et saneti Benigni seruitium cum domno abbate Odilone in hoc loco dimissis: quem ad hoc accersiuerat, ut si forte rex aliquid mali contra hunc locum moliretur, illius precibus exoratus dimitteret. Rex uero, ut erat mente benignus, cum cognouit propter se monachos dispersos, ualde  doluit. Paucis itaque transactis diebus Franciam repedauit nullo negotio peracto. Ipso denique anno, qui fuit ab Incarnatione Domini millesimus decimus sextus, domnus episcopus Bruno obiit secundo Kalendas Februarii, peractis in episcopatu annis triginta quinque, etc.

26. Quoniam ad finem libri tendimus, obitum Patris uillelmi intimare curamus. Postquam per annos quadraginta duos, uinee Dominice sedulus cultor, eam excolendo iugiter propagare amplificareque curauit, cum iam senio infirmitatibusque multis pregrauatus  optaret dissolui et cum Christo esse, bonam consummationem laborum suorum adimplere cupiens, per omnia monasteria que sub eius fuerant magisterio, incipiens ab Italia, circuiendo et fratres exhortando, ut ea que ab ipso didicerant mente retinerent et opere adimplere satagerent. Si quidem eius doctrina fuit ut, iuxta quod precipit sancti Benedicti regula, in uerbo, in omni actione, in uestitus qualitate, humilitatem uidentibus se semper ostenderent, et ut, honore se inuicem preuenientes, dilectionem sine simulatione exhiberent. His et aliis uirtutum operibus intentos, etiam distincte legendi atque psallendi magisterio erudiuit. Hec docendo ceteris monasteriis peragratis, peruenit ad cenobium, nomine Fiscannum; ubi plus solito infirmitate  pregrauatus, sentiens sibi imminere ultimum uocationis sue diem, conuocatis fratribus per octo dies exhortans eos, atque absolutione et oratione Deo commendans, octauo die Natalis Domini, sumpto Christi corporis et sanguinis sacramento, reddidit Deo spiritum. Cuius corpus, a medicis qui ibi aderant conditum aromatibus, honorifice traditum est sepulture in ipso monasterio ante altare sancti Taurini confessoris. Post cuius obitum domnus Halinardus  suscepit curam regiminis animarum, quem prefatus Pater successorem sibi elegerat cum consilio et laude fratrum, baculumque pastoralem ei transmiserat. Obiit uero predictus Pater noster Wuillelmus anno ab Incarnatione Domini millesimo trigesimo  uno. Duo hic adiicere uisum est que ab Diuionense monasterium speciatim attinent. Primum insigne Guillelmi erga pauperes caritatis exemplum quod in ipso sancti Benigni monasterio edidit, ex Chronico uirdunensi, tomo I Bibliothece Labbeane; alterum Benedicti uIII pape epistolam ad eumdem Guillelmum pro monasterio Benigniano, in qua mentio habetur Benigni episcopi, supra pag. 340 memorati, quam ex eiusdem loci historia ms. descriptam habemus. Sic itaque habet Hugo in Chronico sub finem partis I, cap. 27:

27. Nec debet reticeri uuillelmi Supraregule factum memorabile. Cum a Fructuariensi cenobio, quodiuris erat Diuionensis ecclesie, rediisset, et Diuioni, ut decebat, susceptus, in capitulo qualiter se  fratres haberent, si necessaria non deessent, inquireret; ut audiuit omnia esse plena, nullumque locum indigentie, qui non posset leui obice obstrui, interrogat de eleemosyna: cognouitque quia, etsi consuetudinaria dabatur, non tamen pauperibus, prout poterant et habebant, suffragabantur; zelo succensus eo qui carnes sanctorum exedit, increpata eorum duritia, a sede concitus cum bona indignati animi stomachatione surrexit, et imposita antiphona de mandato: Ubi est caritas? non ultra progrediens, sed hoc eius initium semper repetens, ad cellarium uenit,  et missile quodlibet quod manibus Finees occurrit arripiens, cum in ore et animo eius semper uersaretur: Ubi est caritas, uasa in quibus frumentum, hordeum, et uinum seruabatur, disrupit, et accitis pauperibus uascula eorum impleuit, illud semper corde et ore depromens: Ubi est caritas? et operis exhibitione contestans. Cuius animi indignitatem uix aliquando ut quod agregatum erat expenderetur, mitigare potuerunt, cum Ubi est caritas, semper repeteretur, et ipsi incrassati, impinguati, dilatati exprobrarentur. Nec antea cessatum est donec omne illud repositum pauperibus donatum est: et ipse ad Italiam remeans, cum biennio suum a seculo expectasset excessum, tandem redire compulsus, ante Diuionem transiens loca sibi commissa circuibat; dehinc  Fiscannum se contulit, ubi imminente anno Dominice 1021 [leg. 1031] Incarnationis. Indictione XIu obiit Kalendas Ianuarii; ad cuius sepulcrum puerulus decennis a maxima egritudine sanatus est. Scrupulum hic u. C. Danielis Papebrochii leuare liceat, qui in notis ad hunc locum, in uita sancti Richardi, die 14 Iunii Bollandiani pag. 997, se perlibenter disciturum ait, quo in loco Ritualia habeant hanc antiphonam. Cui breuiter respondemus hanc hodieque in monasteriis cantari feria u in Cena Domini ad Mandatum, quo nomine, uti etiam Guillelmi tempore, intelligitur lotio pedum, que hac ipsa die non solum in monasteriis, sed etiam in plerisque canonicorum collegiis fieri solet. Habetur autem eadem antiphona in Processionali  monastico, et in libellis officii hebdomade sancte, quibus uulgo non clerici modo, sed et quique fideles hac hebdomada utuntur. Iam preferenda est Benedicti pape epistola.

28. BENEDICTUS episcopus seruus seruorum Dei,  WILLELMO uenerabili abbati et in Christo filio di lecto, salutem sempiternam cum benedictione Apostolica. Audita uigilantia studii tui qua inuigilas super filios commissos tibi, referimus gratias Deo omnipotenti. Denique comperimus te iamdiu laborare creberrimis tuorum hostium incursibus, et pene iam destitutam Ecclesiam tuam a diripientibus et infortuniis tuis, que forinsecus pateris condolemus; namque pro longanimitate patientie quam huc usque exhibuisti aduersariis ecclesie tue decet nos gaudere, et bonitatem tuam laudare. Ceterum sufficiat hactenus hanc patientiam ita exhibuisse ut impune ad nichilum redigantur res ecclesie penitus, et pre penuria inopie labefactetur ordo religionis monastice, que inibi sub te dignoscitur prepollere.  Habes tecum filium nostrum Benignum episcopum gratias Deo effectum monachum, quem admonemus honeste et religiose conuersari, professionem obedientie moribus et opere attendere; in qua uocatione uocatus est, in ipsa permanere; deinde illi iubemus cum omni imperio, ut inimicos sancti martyris Benigni insequatur omni iustitie zelo ac cum diuina auctoritate feriat eos anathemate, tibi etiam precipimus ne absistas ei in hoc, sed sicut illi auctoritatem peruasores tuos feriendi concedimus, iubemus et imperamus; ita tibi per ueram obedientiam mandamus ne impedias illum nec prohibeas quin ipsos malefactores Domini uerbi gladio cerceat, ac sic bene roboretur nostra auctoritas; et quos namque ille ligauerit, apostolica et nostra auctoritate  sint ligati, et quos absoluerit sint nostra pariter absolutione absoluti. Damus etiam illi potestatem inordinandi, cumque iuste postulatus fuerit in sancta Ecclesia ordinare, uerumtamen te iubente.





SANCTI GUILLELMI ABBATIS S. BENIGNI EPISTOLAE DUAE AD IOANNEM PAPAM XIX.







SANCTI GUILLELMI ABBATIS S. BENIGNI EPISTOLA AD ODILONEM CLUNIACENSEM ABBATEM. De obitu Willelmi Burgundie comitis; de morte Richardi Normannorum comitis, et de rebus maxime ad uizeliacense cenobium pertinentibus.


 Melle fauoque dulciori domno Patri O. frater W. cum ceteris fratribus, summe felicitatis munus.

Omnes que circa uos sunt flagranti desiderio certi  esse cupientes, litterulas uobis misimus, horum que apud nos geruntur indices. Interius quidem, diuina gratia, uestrisque meritis suffragantibus, bene ualemus;  exterius uero quibusdam infortuniis grauiter fatigamur. Audistis iam, ut credimus, rebus humanis excessisse comitem Willelmum, et apud Diuionem sepultum. De obitu comitis Richardi missum non habuimus, nec aliquid didicimus, nisi quantum a dicentibus audiuimus. Preter ea innotescimus paternitati uestre quod monasterium uiziliacense, agente Landrico comite, monachis eiusdem loci cum abbate turpiter eiectis, domnus Oddo suscepit sine consultu episcopi Augustodunensis. Hac de causa in tanta ira contra uos et nos locumque nostrum concitatus est, ut non solum mala que per se suosque poterit minatur nobis irrogare, monasterium uidelicet Magabrense auferendo, et omnia altaria que in suo episcopatu habemus, excommunicando; sed et  omnes, quotquot potest, episcopos, clericos, laicos, cuiuscunque ordinis aut dignitatis, in nostras inimicitias commouendo. Excommunicauit etiam nostre congregationis fratres, ut nullus iam dicto loco inhabitet, ecclesiamque ingrediatur, uel aliquod diuinum obsequium in ea celebrare presumat. Ipsi uero, fidentes apostolicis priuilegiis quibus libertas eiusdem loci ab antecessoribus prouisa est, pro nichilo eius sententiam computauerunt, et nichil de interdictis dimittere curauerunt; sed litteras hac de causa ab eo directas despectui habentes, in terram  pedibus conculcandas proiecerunt. Unde non solum ipse maiori ira accensus est, sed et apud omnes longe lateque hec audientes grandis calumnia contra nos exorta est. Uniuersi enim qui hec audiunt, non solum inimici, sed et qui ante uidebantur amici, illius iniustitiam contra nos auctorizant, nosque inaudite presumptionis et etiam apud seculares horrende cupiditatis inculpant, dicentes non licere qualemcunque abbatem a proprio honore qualibet ex causa amouere sine canonica examinatione et iudicio episcopi ad cuius diecesim noscitur pertinere. Hec et eiusmodi quamplura non modo ab emulis, uerum et a consentaneis audientes, et ab episcopo uinculo anathematis quo fratres ligauerat, ut absolueret, nullo modo antequam relicto loco  cum suis omnibus ad uos reuerterentur, impetrare ualentes, aliud consilium salubrius inuenire nequiuimus, preter quod ex uestra parte eis mandauimus ut ad uos reuertantur quantocius, ne aliquis periculo excommunicationis subiaceat subita morte preuentus. Hec uero an comes Landricus permittat, uel ipsi uelint facere, nobis manet incertum. Que cuncta uobis intimare curauimus, cupientes uestram uoluntatem et iussionem de his omnibus littera uestra cognoscere quantocius. ualete.





SANCTI GUILLELMI ABBATIS S. BENIGNI PRIuILEGIUM PRO MONASTERIO FRUCTUARIENSI.


 In nomine sancte et indiuidue Trinitatis. Notum fieri uolumus fratribus nostris, tam presentibus quam futuris, et omnibus sancte Ecclesie filiis, cuiuscunque ordinis, honoris et dignitatis, quod monasterium nouiter constructum in loco qui Fructuaria antiquo nuncupatur uocabulo, liberrimum atque absolutissimum consistat ab omni subiectione debita cuique diecesi uel monasterio, cuius rei causas exponere et manifestare curamus, ne cuiquam subrepat male et inconsiderate occasionis tumultus. Quidam frater noster carnali germanitate, Gottofredus nomine, cum esset sub habitu seculari, et libere degeret in paterna hereditate, elegit funditus seculum relinquere, et post Deum ire. Denique expetens sanctum Diuionense cenobium, illuc, uolente  Deo, suscepit habitum monasticum. uerum omnes fratres eiusdem loci, qui presentes fuerunt, et oculis hoc uiderunt, hoc sciunt, et scire possunt, quomodo idem domnus Gottofredus in predicto loco nullam fecit legalem donationem ex proprio, quod reliquerat, patrimonio, quia in eo successerat frater eius Nitardus iure hereditario; qui non multo post  secutus est fratrem suum in pretitulato Diuionensi monasterio. Denique Robertus, qui solus ex fratribus suis remansit laicus, inter cetera sue possessionis dona, ipse, et predictus frater eius Nitardus, que Domino contulerunt ad construendum monasterium specialiter locum, Fructuaria dictum, ita ut possidebant quietum et solidum Gontardo uenerabili uiro Taurinensi archidiacono tradiderunt, ut inde faceret legale testamentum, quod appellatur Iudicatus [al. Indicatus]. Quod et factum est eo rationis tenore ut, postquam prefatorum fratrum possessio transiret in Domini possessionem, nullo modo primam et antiquam perderet libertatis dignitatem. Ergo quoniam de hereditate nostrorum carnalium antecessorum fiebat heres Christus per predictorum  duorum nostrorum germanorum manus; tandem sicut inceptum est iusto uoto, ita decenter expletum est adiuuante Deo. Interea confirmatum est et stabilitum insolide et inconcusse ne subiaceat ulli episcopio, siue monasterio, seu seculari dominio, et corroboratum imperialibus et regalibus, siue episcopalibus preceptis atque priuilegiis. Insuper autem subnixum  scripto apostolico a summis pontificibus uniuersalis Ecclesie, prius a domino papa Ioanne, deinde ab eius successore domino papa Benedicto, ubi in Lateranensi basilica sedebat undique circumfultus plena synodo, in qua, exceptis abbatibus, uel reliquis diuersi ordinis, seu dignitatis fidelibus, quadraginta adfuere episcopi cum sancti Petri Cardinalibus qui omnes testamentum, quod dominus papa Benedictus ipsi loco fecit, post eum confirmauerunt, et signantes signauerunt, atque iaculo excommunicationis et maledictionis pariter omnes illud damnauerunt. Quicunque illam molestare tentauerit sanctionem tante auctoritatis, nemo mouere debet ad occasionem quempiam ex nostris fratribus, siue aliquem loco insidiare uolentem iniustis conspirationibus,  ut materiam huius libertatis calumniande inde sumere conentur, quod in cenobio, ubi superius nominati fratres sancte conuersationis habitum susceperunt, abbas sum ordinatus, et in edificando monasterio Fructuariensi apposuerim manus: quoniam et me defendit, sicut supra monstratum est, iusta occasio, et locum tuetur ipsa restitutio, quia ab ingenuis possessionibus antiqua libertate liber est Deo donatus, et quia paupertacula eorumdem fratrum et germanorum nostrorum non sufficiebat ut stabiliretur, ab uirorum multorum, precipue Arduini regis et Berte uxoris eius ministerio est fundatus. Preterea Nitardus inde per legale testamentum successor effectus, patrimonium quod reliquerat Gotofredus, postea Fructuarie legitima traditione  donauit funditus. Sed ne qualibet iusta occasione male susceptioni detrahendis seminarium nasceretur, cum beneplacito domini Brunonis episcopi, de predictis omnibus a uoto nostro non discrepantis, et fratrum amicorumque utriusque partis sumpta insigniora ornamenta ab eodem monasterio, et in memoriam ipsius ad eum consolandum Diuionem  transmissa, scilicet textum unum auro, gemmis et lapidibus mire ornatum, casulam auro decoratam, et due stole deaurate cum earum manipulis, et unum cingulum, atque quatuor amicti deaurati Itaque causis redditis huius descriptionis, superes ut confirmetur subsequentibus idoneis testibus cun certis testimoniis. Ad quam confirmationem, etc., ego frater Willelmus. dictus abbas ueridica affectione, sicuti coram ipso loquens testor Dei pro amore in supradictis fideliter insudasse, et nunc propria subscriptione hoc testamentum confirmans, omnes subscribentes ad equalem huius retributionis mercedem uotis omnibus pro posse admitto, et sic presentes et absentes quamplures subscribere exoro testes. Leoterius miseratione Dei archipresul Senonum  subscribens suffraganeos nostros subscribere rogaui. Goslinus archipresul Bituricensis et abbas Sancti Benedicti firmaui, Fulco Ambianensis firmaui. Fulbertus episcopus Carnotis firmaui, Odilis [al. Odo] abbas Cluniacensis firmaui, Euerardus abbas Sancti Martini firmaui. Gosbertus abbas Turonis Sancti Iuliani firmaui. Ego frater Arnulfus prior, etc. Teodertus [f. Theodebertus] abbas. Osmundus episcopus, Ecmonus, etc. Ego Rotbertus gratia Dei rex Francie meum et filii mei regis Ugonis nomen scribere rogaui. Ego Rotbertus rex firmaui manu propria. Ego Ugo rex Sfirmaui. Ego Erueus archiclauis Sancti Martini Turonensis firmaui. Ego Ugo archipresul Turonensium firmaui. Ego Robertus Rotomagensis archiepiscopus omni auctoritate firmo. Ego  Ugo Baiocacensis ecclesie episcopus firmaui. Ego Ugo Constantinensis episcopus firmaui. Ego Ugo Ebroiacensis episcopus firmaui. Ego Norgaudus Aurincacensis [Abrincensis] episcopus firmaui. Ego Rotgerius Lisuncensis [Lexouiensis] episcopus firmaui, Siefredus episcopus Saxicensis [Sagiensis] firmaui.



APPENDIX AD SANCTUM GUILLELMUM.





ANNALES S. BENIGNI DIuIONENSIS EDENTE G. WAITZ PH. DR.


 Annales breues una eademque manu usque ad annum 957 scripti, ex codice Coloniensi, ubi postea a diuersis addita est continuatio, editi sunt Mon. SS. I, p. 97. Eosdem descriptos, sed multis notis auctos, quarum magna pars  ad res spectat Tullenses, in Annalibus reperimus S. Benigni Diuionensis. Quorum 1 codex etiamnum in bibliotheca  uniuersitatis Diuionensis asseruatus et Nr. 269 notatus, anno 1837 a me exscriptus est. Seculo XII inc. exaratus esse uidetur; continet uero preter alia  fol. 44-57, cyclorum tabulam usque ad annum 1064 deductam, eamdemque ultimis foliis usque ad annum 1215 continuatam. Quorum margini quidam sec. XII usque ad annum millesimum notationes illas  adiecit, quas partim cum Annalibus Coloniensibus conuenire, partim res Tullenses explicare dixi, ita ut exemplar Annalium illorum in hac urbe repetitum et auctum ante oculos habuisse uideatur. Eadem uel eiusdem temporis manus anno 840 Annales Lugdunenses exscripsit. Successit manus, que usque ad annum 1063, alia que usque ad annum 1124 Annales prosecuta est; et hi et alii scriptores prioribus annis res Lingonenses  et Diuionenses  , alii adiecerunt uirdunenses  , alii denique uarias congesserunt adnotationes, quas tum e fontibus nobis incognitis, tum ex propria rerum cognitione hauserunt; omnes uero sec. XII inc. in hoc labore occupati fuisse uidentur. Sed inde ab anno 1125 multi sibi succedunt auctores, qui plerumque rebus quas  enarrant equales fuerunt et satis accurata rerum cognitione imbuti. uerumetiam antecedentia sepe non minoris habenda sunt auctoritatis, quippe quorum maxima pars e codicibus antiquioribus sit descripta. Quod quo satius perspiciatur, quecunque e codice Tullensi sumpta uidentur, littera obliqua exprimenda curaui, eaque ita distinxi, ut que ad Annales Colonienses prope accedunt typis artius, reliqua latius positis indicentur. Cetera littera exprimuntur uulgari; sed que cuique manui debeantur, quam accuratissime potui annotaui.---Ex his Annalibus Besuenses  descriptos esse  , nemo negabit qui uidet notationes ibi a diuersis scriptas hic uno calamo esse repetitas  . Neque tamen ultra annum 1118 Besuenses illorum  uestigia sequuntur  , quo fere tempore priores desinere scriptores Diuionenses supra dixi; et cum etiam ex antecedentibus quedam, e. gr. note uirdunenses omnes, sint pretermissa, hec postea demum codici Diuionensi illata esse putarim. Annales Besuenses anno 1119-1174 in monasterio illo continuati sunt, Sancti Benigni Diuionenses in hoc libro usque ad annum 1214 a diuersis deducti.---Alter uero extat.

2. Codex Montispessulanus Nr. 48. fol., antea C. Bouhier B. 48 et olim in eodem Sancti Benigni cenobio asseruatus; qui sec. XIII scriptus fol. 11, seqq. cyclos continet ab anno 1-1595 tribus columnis exaratos, in quorum margine Annales leguntur ad supradictos prope accedentes. Usque ad sec. XII  pauce tantum exstant note eeque partim aliunde hauste; inde ab anno 1108 uero plures occurrunt, quas, quamuis non uni debeantur scriptori, sepe ex 1 esse desumptas facile est intellectu  . Interdum fortasse idem utrique codici similem notationem intulit; alius hunc, alius illum pretulisse uidetur. Post annum 1214 uero hic solus que in monasterio memorie tradebantur recepit iisque usque ad annum 1285 ornatus est. Que omnia anno 1837 exscripsi.

Labbeus ex codice 1 magnam Annalium partem edidit ; ex quo Bouqueti continuatores fragmenta receperunt . Que in codice 2 leguntur hucusque, quod sciam, inedita sunt.


G. WAITZ.




ANNALES S. BENIGNI DIuIONENSIS.


  Huius [1 2Kb]  tempore sanctus Agericus uirdunensis episcopus claruit in miraculis; quod etiam Fortunatus peta non tacet  .

753. [2 1Kb] Ibi [3 1Kb] benedictus, est Pipinus rex a sancto Stephano papa Parisius et filii eius Karolus et Karlomannus, et filia Gisila, inter sacra missarum sollempnia, precipiente sancto Petro et sancto Paulo et beato Dionisio.

Ordinatio [4 2Kb] domni Madeluci uirdunensis episcopi.

 Temporibus [5 2Kb] Pippini regis uiguit sanctus  Madelucus uirdunensis episcopus, cuius corpus in cripta sancti uitoni sepultum, post 40 annos inuentum est incorruptum.

768. Pipinus  rex obiit 8. Kal. Octobr.

769. Initium regni Karoli regis.

770.  Et Karlomannus obiit 2. Non. Decembr.

772. Adrianus papa efficitur.

776. Conuersio Saxonum.

778. Karolus in Spanias intrauit.

 779. Karolus Saxoniam uenit.

780. Saxonia capta est.

781. Karolus Romam uadit.

786. Signum crucis in uestibus. Item Karolus Romam perrexit, deinde ad Sanctum Benedictum et Capuam.

788. Karolus per Alemanniam uenit ad fines Bawarie

790. Kassilo dux uenit in Franciam, et Bawaria capta est.

791. Karolus pergit in Sclauos, qui dicuntur Wilti.

793. Karolus rex Hungrorum regnum uastat.

796. Obiit Adrianus papa; successit Leo papa.

800. Domnus Karolus rex imperator factus est, et  a Romanis appellatus est augustus.

809. Transitus sancti Liudgeri episcopi et confessoris, capellani ipsius Karoli.

814. Karolus imperator obiit. Initium regni Ludowici, filii ipsius Karoli Magni.

816. Leo [6 1Kb] papa obiit.

817. Successit Stephanus, et ipso anno obiit; successit Paschalis.

822. Fames ualida.

823. uisio Wetani.

824.  Natus [7 1Kb] est Karolus, filius Ludowici, in Franconofurt Idus Iun. In quo palatio nouo illo anno imperator hiemauit; et a Paschali papa in die pasche Rome [Lotharius [8 1Kb] ] coronatus et imperator est appellatus. Drogo pridie Idus Iun. in Franconofurt  presbiter est ordinatus [9 1Kb] cui et episcopatus Mettensis est datus.---Paschalis papa obiit. Eugenius successit.

827. ualentinus successit papa, et ei successit Gregorius.

835. Annus 22 regni Ludowici.

838. Albericus [10 2Kb] episcopus Lingonensis obiit 12 Kal. Ian.

840. Hludowicus imperator obiit 12 Kal. Iulii.---Eclipsis [11 1Kb] solis 3 Non. Mai.

Eclypsis [12 2Kb]  solis accidit in diebus letaniarum 3 Non. Mai 4 feria circa horam diei octauam et permansit fere hora dimidia adeo obscura, ut stelle in celo clarissime apparerent. Hoc anno sancte memorie Agobardus Lugdunensis episcopus obiit 8 Idus Iun. Ludowicus quoque imperator defunctus est 12  Kal. Iul., et memorabile atque insigne opus [13 1Kb] quod forum uetus uocabatur Lugduni corruit ipso [14 1Kb] die intrantis autumni, quod steterat a tempore Traiani imperatoris per annos fere septingentos.

 Amolo  , prefati episcopi diaconus, ordinatus episcopus Lugduni 17 Kal. Febr., et lacrimabile bellum inter filios imperatoris Ludowici haud [15 1Kb] procul ab urbe Autisiodorentium; in quo Christianus utrimque populus mutua se cede prostrauit 7 Kal. Iul. Cuius etiam anni principio nocturnis horis lux ingens a parte aquilonis emissa, et longe lateque diffusa ferali portento noctem pene in diem uertisse uisa est.

841. Bellum inter tres fratres, scilicet Ludowicum, Lotharium ac Karolum, filios Ludowici imperatoris.

843. Sergius papa successit.

846. Leo papa successit.

855. Benedictus papa successit. Hlotharius rex obiit 4 Kal. Octobr., filius Ludowici. Sic [16 1Kb] introiuimus.

856. Obiit [17 2Kb] Teutbaldus episcopus  16 Kal. Sept.

 857. Nicholaus papa successit.

867. Adrianus papa successit.

868. Fames ualida.---Hatto [18 3Kb] uirdunensis episcopus obiit [19 1Kb] ; Berhardus successit [19 1Kb] .

869. Item fames ualida, et mortalitas hominum et pestis animalium.---Lotharius [20 2Kb] rex obiit.

871. uentus ualidus.---Cepit [20 2Kb]  Diuionense monasterium.---Iohannes papa successit.

873. Aduentus [21 1Kb] locustarum.

877. Prid. Non. Octob. obiit Karolus imperator et Hilmentrudis regina. Iterum Karolus Italiam ingreditur, et eandem terram Karlomannus per aliam uiam intrauit. Inde Karolus territus fugit, et in eodem itinere mortuus est.

878. 4 Kal. Nouembris eclypsis [22 1Kb] solis 4 feria  circa oram diei octauam, et permansit fere hora dimidia adeo obscura, ut stelle clarissime apparerent.

879. Ludowicus rex Saxonum, adhuc fratre suo Karlomanno uiuente, Bawariam ingreditur.---Obitus Ludowici regis 4 [23 1Kb] Id. April.

880. Obiit [24 2Kb] Isaac episcopus  15 Kal. Aug.

881. Indictio 14 die tertio Nonarum Augustarum mensis ipsius intrantibus die Marte et 6 concur. inierunt [25 1Kb] bellum Franci contra paganos, Lodowico, filio Lodowici regis, primum exeunte ad pugnam, Deoque donante potiti sunt uictoria, et pars innumerabilis eorum maxima cecidit.

882. Obiit [26 3Kb] Berhardus  ; Dado successit.

884. Sedes [27 1Kb] Nordmannorum in Diusburg. Obiit  Karlomannus rex Non. Decemb.

885. Karolus imperator efficitur Francorum.

887. Burgundia [28 1Kb] a Nortmannis uastatur.

 888. Karolus imperator obiit. Arnulfus rex efficitur.

889. Odo [29 2Kb] rex Francorum.

893. Initium regni Karoli pueri. Huius miles Hagano.

. Tullus [30 1Kb] ciuitas succensa est 2 Non. April.

895. Arnulfus  Rome cesar efficitur; audita miseria famis ac mortalitatis et Christiani hominis alterius carnem comedentis. Ungari  Italiam ingressi multa fecerunt; et Arnulfus imperator obiit ac Lodowicus in regem eleuatur.

899. Richardus [31 1Kb] comes Burgundie pugnauit cum Nortmannis in uilla Argentolio et occidit eos 5 Kal. Ian.---Obiit [32 2Kb] Odo rex.

900. Zundebaudus rex filium [33 1Kb] Arnulfi occidit.

 901. Zendebauldus [34 1Kb] rex obiit.

902. Obiit Petronilla.

904. Bellum inter Conradum et Adalbertum [35 1Kb] Francos, in quo Conradus cecidit.

905. Adalbertus capite plectitur.

906. 3 Id. Septembris obiit Ludelmus [36 1Kb] episcopus  .

909. Ungari Saxoniam et Thuringiam uastant.

911. Ludowicus, filius Arnulfi, obiit. Burchardus dux occiditur. Conradus, filius Conradi, in regem eleuatur.

912. Comete uise sunt. Tunc [37 2Kb] fecit Warnerius episcopus  priuilegium de ecclesia Sancti uincentii  .

915. Aecclesia [38 2Kb] principalis sancte Marie uirdunensis  igne succenditur  .

916. 24 annus Karoli.

920. Conradus rex obiit, et Heinricus successit.

921. Ordinatio domni Gauzlini presulis  16 Kal. Apr.---Obiit [39 2Kb] Ricardus comes 2 Kal. Septembris.

922. 17 Kal. Iul. Karolus pugnauit cum Rotberto, et Rotbertus occiditur.---Obiit [39 2Kb] Warnerius episcopus 14 Kal. Aug.

923. Obiit [38 2Kb] Dado uirdunensis episcopus.

925. Succedit [40 1Kb] Bernuinus.

929. Iohannes papa obiit; successit Iohannes.

934. Conuersio monachorum Sancti Apri.

935. Heinricus magnus rex obiit, et Otto successit.

 936. Iohannes obiit. Leo papa successit, et ei successit Stephanus, Stephano Marinus.

939. Bernuinus [41 2Kb] obiit [42 1Kb] .

940. Berengarius [41 2Kb] successit.

946. Marinus papa obiit. Agapitus successit.

951. Otto rex Italiam ingressus, eam sibi subiugauit.---De [41 2Kb] monasterio Sancti Petri et Sancti uitoni a Berengario episcopo et monacho pelluntur clerici, subrogantur monachi, quibus preficitur Humbertus abba primus.

953. Coniuratio Liudulfi et ducis Conradi aduersus Ottonem regem.

954. Agapitus papa obiit. Octauianus successit.

957. Liudulfus, Ottonis regis filius, subiugata sibi Italia, ibidem obiit.---Cruces apparuerunt in uestibus.

 961. Otto puerulus in regem eleuatur in Aquisgrani palatii.---Eclipsis solis fit.

962. Obitus domni Gauzlini presulis 7 Idus Sept.

963. Ordinatio domni Girardi pontificis 4 Kal. Apr.

965. Octauianus papa a Roma exiit. In cuius loco Ioannes substituitur.

966. Octauianus obiit.

972. Otto magnus imperator obiit.

973. Obitus domni Humberti abbatis 2 Non Decembris, primi [43 2Kb] abbatis monasterii Sancti uitoni.

981. Ordinatus [44 2Kb] est Bruno episcopus  per manus Burchardi archiepiscopi Lugdunensis.

 983. Otto iunior imperator obiit.

989. In mense Aug. hora uespertina comete uise sunt in occidente. Rex [45 1Kb] Robertus regnare incipit.

990. Obitus pii patris domni abbatis  Rotberti in Non. Aug.---Ordinatio [46 1Kb] domni et eximii patris Willelmi Diuionensis [47 1Kb] abbatis cenobii per manus memorandi [48 1Kb] Brunonis Lingonenice urbis episcopi in officio archimandrite atque presbiteri.

994. Obitus domni Gerardi episcopi 9 Kal. Mai.

996. Bertoldus episcopus 8 Kal. Sept. ingressus in Tullum est 5 Id. Octob.

997. Ordinatio eiusdem [49 1Kb] .

1000. Obitus Stephani episcopi 4 Id. Mart.

1002. Obiit [50 2Kb] Otho tercius.---Hoc [51 1Kb] anno incepta  sunt noui fundamenta monasterii Diuionensis 16 Kal. Mart. feria 3.

1003. In mense Februario comete uise sunt mane in parte orientis.

1005. Obiit [52 2Kb] Fingenius abbas  . Succedit Richardus piissimus; a quo et incepta sunt fundamenta monasterii uirdunensis.

1015. Obitus [51 1Kb] domni Warneri abbatis.

1016. Obiit hoc anno Bruno, Lingonensis ecclesie episcopus eximius, et pauperum Christi tutor ac defensor . . . . . .

1017. Successit [53 1Kb] Lambertus.

1018. Hoc [51 1Kb] anno fuit dedicata ecclesia sancte Marie in Diuionensi monasterio cum toto atrio eiusdem loci per manus Lamberti episcopi feria 3 rogacionum  .

1024. Heinricus imperator obiit, qui pro strenue amministratis regni gubernaculis eternam sibi memoriam adquisiuit; cui Cono in regnum successit.

1026. Hoc anno obiit Otto Burgundie comes.

 1027. Arnulfus prior obiit.

1030. Lambertus episcopus Lingonensis obiit; cui successit Ricardus, qui eiectus est ab episcopatu a Girardo archidiacono; pergens in Flandriam, obiit illic; et successit Hugo in pontificatu.

1031. Obitus patris eximii Willelmi.

1033. Hoc  anno eclipsis facta est solis die festiuitatis sanctorum apostolorum Petri et Pauli , feria 6 meridianis horis, et stella clara uisa est.

1046. Obiit [56 1Kb] Richardus abba  piissimus; succedit Walerannus, frater Hugonis Linguonensis episcopi; et obiit Richardus uirdunensis episcopus; cui successit Theodericus.---Ordinatus [57 2Kb] est abbas Halinardus Lugdunensis archiepiscopus in loco qui  dicitur Erbrestino  coram Heinrico cesare, filio Cononis.

1049. Hoc anno uenit sanctus Leo papa in Galliam, et in concilio Remensi depositus est Hugo Lingonensis episcopus; successit Harduinus.



Codex 1. [1Kb]


1052. Hoc anno obiit Rome abba et archiepiscopus Halinardus, successitque ei in archiepiscopatu Humbertus et in abbatia Iohannes, abba Fiscanni, huius loci monachus; demissaque 3o anno, fuimus sine abbate annis duobus.

1056. Ordinatus est Adalbero abba Diuionensis ab Harduino episcopo Lingonensi 6 Idus Aprilis.

1057. Hoc anno [54 2Kb] dedicata est ecclesia sancte  Marie Saxios m . . . . s  a prefato Harduino episcopo, et confirmata carta est donationis, que facta est ab Aprimone comite et eius filiis.

1060. Obiit [55 1Kb] Walerannus abba  ; succedit Grimoldus.

 1061. Obiit [62 2Kb] rex Henricus. Philippus filius regnauit, coadiuuante fratre eius Hugone Magno, qui in exercitu Iherosolimitano potens claruit.

1063. Alexander [63 1Kb] papa secundus obiit.

1064.  Stella [64 1Kb] cometes apparuit; et Haroaldus rex Anglorum occiditur, Willelmo Normanno in regno succedente.

1065. Obiit Harduinus Lingonensis; cui successit Raynardus cognomento Hugo.

1074. Gregorius [65 1Kb] papa septimus.

1075. Obiit Robertus dux Burgundie; successit Hugo, Heinrici filii eius filius.

1077. Obiit Adalbero abbas Diuionensis, et eodem anno in concilio Augustidunensi domnus Iarento prior Case-Dei ordinatus est 15 Kal. Octob.---Obiit  [66 2Kb] Rainardus Lingonensis episcopus. Successit Robertus.

1078. Hoc anno tonitrua et fulgura magna facta sunt in Ianuar. et Febr., et luna nigra et sanguinea uisa est 3 Kal. Febr.---Bellum [67 1Kb] in Saxonia, in quo Rodulfus rex occiditur. Wicbertus inuasit sedem apostolicam.

1085. Rodulfus [68 1Kb] abbas de monasterio Sancti Witoni egressus, persequtionem passus pro Romana eclesia, Diuionem uenit.

1087. Papa [69 1Kb] uictor IIIus.---Cometa [70 1Kb] apparuit, et Willelmus rex Anglie obiit.

1089. Urbanus [69 1Kb] papa.

1095. Concilium Augustidunense 36 episcoporum, ubi primo iurata est uia Iherosolimitana.

 1096. Concilium apud Clarum montem a papa Urbano habitum. Hoc anno turris cecidit et oppressit quatuor monachos et quatuor [71 1Kb] famulos; et infinitus exercitus Iherusalem iuit, et [71 1Kb] Antiochia capta est. Obiit Urbanus papa; successit Paschalis secundus [71 1Kb] .

1098. Cisterciensis [72 1Kb] ordo incepit. Iherusalem a Francis obsessa et capta est.

1100. Rodulfus uirdunensis abbas. Hoc anno Iherusalem capta est.

1104. Post [72 1Kb] patrem suum Philippum Ludouicus rex coronatur.

1106. Cometes [73 1Kb] aparuit. Obiit etiam Heinricus augustus. Successit Heinricus, filius eius.

 1107. Hoc anno uenit papa Paschalis in Galliam, et ab ipso papa dedicata ecclesia Sancti Mauricii  14 Kal. Marcii, et concilium ab ipso habitum est apud Trechas Idus Maii.

 1110. Obiit Rotbertus episcopus Lingonensis. Successit post duos annos Ioceranus.

1111. Hic [77 1Kb] captus est Pascalis papa ab Henrico rege Theutonicorum.

1112. Obiit Iofredus Diuionensis prior.

1113. Obiit domnus Iarento abbas. Successit Ademarus.

1116. Obiit Ademarus abbas. Successit Heninricus [78 1Kb] .

1117. Terre motus magni per loca et fulgura multos occiderunt.

1118. Obiit Paschalis papa. Successit Gelasius.

1119. Obiit Gelasius papa. Successit Calixtus.

 1123. Concilium Rome habitum a Calixto papa, et facta est pax inter Heinricum [78 1Kb] augustum et papam Calixtum. Heninricus abbas reliquit abbatiam suam. Successit Hugo Cluniacensis monachus. Hoc etiam anno stelle densissime de celo uise sunt cecidisse, et magna mortalitas nobilium personarum facta est.

1124. Obiit domnus papa Calixtus; cui successit Honorius; et post 5 menses obiit Henricus imperator, cui successit [79 1Kb] . . . .

1125. Hoc anno ad festum sancti Mammetis [80 1Kb] dimisit Iocerannus episcopatum, et Guilencus successit 5 Kal. Octob.

1129. Hugo dimittit abbaciam. Succedit Petrus. Ludowicus filium suum Phylippum fecit coronari Remis. Obiit Honorius papa.

 1130. Obiit Honorius papa; cui successit Innocentius secundus.

1131. Concilium Remis habitum ab Innocentio papa. Philippus rex paruus obiit [81 1Kb] ; fratrem eius rex pater suus in eodem concilio coronari fecit.

1134. Obiit Heinricus rex Anglorum.

1136. Obiit Wilencus Lingonensis episcopus.

1136. Hoc anno ordinatus fuit Willelmus de Sabran Cluniacensis monachus Lingonensis episcopus, et sedit ibi duobus mensibus. Sequenti anno ordinatus fuit eiusdem sedis episcopus Gottfridus Clareuallis monachus.

1137. Hoc anno igni combusta est eclesia ista cum toto castro et ecclesiis feria 4. uigilia apostolorum  Petri et Pauli  . Multi etiam ipso anno potentes sunt defuncti, uidelicet Lotharius imperator et Ludouicus pater rex Francie. Obiit etiam Petrus Leo, qui sedem apostolicam [82 1Kb] inuaserat.


1140. Hoc anno ordinatus fuit domnus Robertus, filius ducis  , Augustidunensis episcopus, et eodem anno 15 Non. Aug. defunctus est.

1142. Obiit Hugo pacificus dux Burgundie. Hic dimisit Petrus abbas abbatiam suam [88 1Kb] .

1143. Obiit Innocentius papa. Successit Celestinus [89 1Kb] .

1145. Petrus Belnensis dimittit abbatiam. Successit Philippus.

1147. Hoc anno Eugenius papa et Ludouicus rex Dominica medie quadragesime fuerunt pariter Diuioni, et in crastino, 2 uidelicet feria, consecrata est ecclesia Diuionensis ab eodem papa.---Ludouicus rex Francorum [et [90 1Kb] imperator] cum infinito exercitu Hierosolimitanum iter aggressus est.

 1151 . Hoc anno fuit fames magna. Principes [91 1Kb] multi occubuerunt. Ludouicus [92 1Kb] imperator, comes [93 1Kb] Andegauensis  , Tetbaldus comes  et alii [93 1Kb] .---Hoc etiam anno fuit magna penuria uini [93 1Kb] .

1153. Hoc anno obiit papa Eugenius, et abbas Bernardus Clareuallensis.

1154. Hoc anno ante 8 dies natalis Domini obiit Anastasius papa, et successit Adrianus.

1155. Hoc anno 15 Kal. Febr. fuit terre motus magnus et 17 [94 1Kb] . Kal. Nouembr. in dominica die circa horam terciam.

1159. Hoc anno uenit hyemps magna, gelu et nix 4 Idus Octob.

1161. Hoc anno 2 Idus Feb. post mediam noctem obscurata est luna uersaque est in sanguineum colorem,  sicque mansit usque ad lucem.

1162. Hoc anno obiit mense Sept. Odo. dux Burgundie, relinquens filium Hugonem.

1163. Hoc anno dimisit episcopatum Godefridus, et Galnerus, filius Hugonis ducis, episcopus factus est.

1167. . . . . . . . [95 1Kb] Inperator etiam apud Sanctum Petrum Rome cum [96 1Kb] coniuge sua coronari se fecit.

1171. Martirizatur sanctus Thomas.

1175. Philippus dimittit abbatiam 13 Kal. [97 1Kb] Ianuar. Succedit Iohannes.

1177. Hoc anno fames ualida inualuit [98 1Kb] . . . . . tabula argentea maioris altaris pauperibus duxit . . .

 1178. Hoc anno apud ueneciam pax inter domnum Alexandrum et Fredericum imperatorem reformata est, et scisma sopitum. Hoc etiam anno cessauit ecclesia ista ligata a domno papa Alexandro, pro placitis domus de Moreius, quam Clareuallensibus  monachis dimittere noluimus, et durauit interdictum a media quadragesima, que tunc fuit 14 Kal. Aprilis, usque ad terciam sequentis anni dominicam post albas, que fuit 11 Kal. Maii, et tunc in concilio generali ab eodem papa soluta est. Hoc [103 1Kb] etiam anno obscuratus est sol Idus Septembris circa horam nonam. Hoc ipso anno in sabbato magno pasche uise sunt ab omni populo tres columbe ad horam completorii super turrim beatissime Marie de sublimi descendisse et tanquam cereos ardentes secum detulisse.

1179. Hoc anno concilium Rome est generale celebratum a domno Alexandro papa tercio. Ipso anno Philippus rex Francorum coronatus est Remis in festiuitate omnium sanctorum.---Obiit Galterus  Lingonensis episcopus 6 Idus Ianuarii. Succedit Manasses.

1181. Alexander papa tercius obiit. Successit Lucius tercius.

1182. Iohannes dimittit abbatiam 2 Kal. Iulii. Successit Aymo.

1183. Hugo dux Burgundie Beatricem, filiam Delphini comitis Alboni, duxit in uxorem apud Sanctum Egidium.

1185. Hoc anno obsedit Hugo dux Burgundie uergei et nichil penitus ibi fecit, imo rex Gallie Philippus dominio suo eum subiugauit.---Obiit Lucius papa. Succedit Urbanus tercius.

 1186. Hoc anno idem rex Castellionem cepit et conbussit. Hoc anno inter papam et imperatorem discordia orta est, et Henricus filius imperatoris amittam Guillelmi regis Apulie apud Mediolanum duxit in uxorem et sibi subiugauit Tusciam.

1188. Hoc anno 12. Kal. Aprilis obiit domnus Aymo abbas huius loci; eodem die domnus Petrus electus est, et exhinc 5 die consecratus est apud Trecas a domno Manasse Lingonensi episcopo, presente alio Manasse Trecense episcopo.

 1190. Hoc anno dominus imperator, rex Francorum Philippus et rex Anglie crucem sumpserunt Iherosolimam proficiscendi, Saladino totam terram deuastanti occurrere uolentes; et multi alii nobiles et potentes cum eis profecti sunt.

1192. Hoc anno cometes apparuit.

 1200. Hoc anno concilium apud Diuionem in ecclesia ista conuocatum est a domino Petro Capuensi, sancte Marie in uia lata diacono cardinali, apostolice sedis legato, et interfuerunt ibi Lugdunensis, Remensis, Bisuntinensis et uiennensis archiepiscopi, et cum eis 18 episcopi et domnus abbas Cluniacensis et uerzenliacensis  , Sancti Remigii Remensis, Sancti Dionisii Parisiacensis et alii quam plures, quorum numerum non expressimus; et durauit concilium a festiuitate sancti Nicholai, que est mense Septembri, usque ad septem dies. Post paucos uero dies predictus cardinalis apud uiennam particulare reuocauit concilium, ubi promulgauit  sententiam a domino papa Innocentio datam in omni terra que subiacet et obedit regi Francorum, ita quod in ecclesiis nullum celebraretur officium diuinum preter baptisma paruulorum et penitentie morientium; et durauit interdictum apud nos a tercia die post Purificationem beate Marie usque in uigilia Exaltationis sancte crucis. Hoc etiam anno domnus uarnerius episcopus Lingonensis cessit episcopatui per manum domini Innocentii pape. Successit ei Hilduinus, ipsius ecclesie tunc decanus.

1204. Hoc anno 16 Kal. Mai capta fuit Constantinopolis a Francis. Hoc ipso anno cessit donnus Petrus de Granceio abbacie isti, et successit ei donnus  Nyuardus, et 12 Kal. Aprilis recepimus eum.

1206. Hoc anno cessit donnus Nyuardus; succedit ei donnus Walterius Parisiensis.

1207. Hoc anno factus fuit donnus Walterius abbas uerziliacensis [112 1Kb] , et donnus Adam fit abbas huius loci.

1209. Hoc anno defunctus est Rodericus episcopus.  Successit Wilhelmus de Ionisuilla.

1210. Hoc anno Bedays et Calcarsonia, ciuitates Albi . . . . . . . [113 1Kb] , et maxima pars terre eorum expugnatur a Francis.

 1212. uadit exercitus Christianorum in Hispaniam contra Sarracenos.

1213. Hoc anno fuit donnus Ludouicus Remis coronatus a Wilelmo archiepiscopo, presente rege Iherusalem, et in festo sancti Systi; et sequenti anno cepit Iarochale et Thoar et Mior et Bordaul. Eodem anno receptus fuit Ioannes rex Iherusalem in ista ecclesia in Exaltacione sancte crucis.

1214. Anno Domini 1214, 6 Kal. Aug. Luna 16, pugnauit rex Francie et dux Burgundie contra Otonem imperatorem apud Cambrais, et deuicit eum,  et imperator Odo in fugam conuersus est, et maxima pars suorum sublimiorum baronum capta fuit et ducta ligata apud Parisius.

In sequenti pagine hec leguntur:

Anno 1243 dominica ultima oct [120 1Kb] sancti Apollinaris uise sunt stelle cadere de celo.



Codex 2 [58 2Kb] .


1052 [59 1Kb] . Hoc anno obiit domnus Allinardus [60 1Kb] Lugdunensis [61 1Kb] archiepiscopus et abbas istius ecclesie; cui successit Iohannes, abbas Fiscannensis et monacus huius loci; postea dimisit abaciam, et fuimus sine abbate per tres annos.

1056. Hoc anno ordinatus Adalbero abbas Diuionensis ab Harduino Lingonensi episcopo 6 Idus Aprilis.

 1077. Hoc anno Adalbero defunctus est. Successit ei Gerento prior Case-Dei, et bene ministrauit ibi. Obiit Regnardus Lingonensis episcopus; cui  successit Robertus episcopus

1085. Hoc [74 1Kb] anno uenerunt monachi uirduni in ecclesia nostra.

 1096. Hoc [75 1Kb] anno capta fuit Antiochia a Francis.

1098. Hoc anno Cisterciensis ordo incepit. Iherusalem a Francis obsessa, capta est.

1100. Hoc anno turris de choro cecidit et obpressit quatuor monachos et quatuor famulos.

 1107. Hoc [76 1Kb] anno uenit papa Paschalis in Gallia, et ab ipso papa dedicata fuit ecclesia ista, et concilium ab ipso habitum est apud Trecas Idus Maii. Hic papa captus est ab Henrico imperatore Teotunico.  Ipso [83 1Kb] anno obiit [84 1Kb] Robertus episcopus Lingonensis. Successit ei Iocerannus post duos annos.

1113. Obiit Iarento abbas; cui successit Ademarus.

1116. Hoc anno obiit Ademarus. Successit Henricus.

 1124. Hoc anno per Calistum papam Henricus dimisit abaciam istam; cui successit Hugo Cluniacensis monacus.

1121. [85 1Kb] Hoc anno ad festum sancti Mammetis dimisit Iocerannus episcopatum, et successit ei Wilencus.

1129. Hoc anno dimisit Hugo abbatiam istam, cui successit Petrus Gebenensis.

 1136. Hoc anno igne combusta est ecclesia ista cum toto castro et ecclesiis . . . . [86 1Kb] in uigilia apostolorum Petri et Pauli.

1137. Hoc anno obiit Wilencus episcopus Lingonensis; cui successit Willelmus . . . [86 1Kb] Cluniaseensis [87 1Kb]  et sedit [86 1Kb] .

 1141. [99 1Kb] Hoc anno dimisit Petrus Gebenensis abaciam istam, qui fideliter ministrauit, et in diebus suis adquisiuit Ulmetum. Cui successit Petrus Berne.

1144. Hoc anno Petrus Bernensis dimisit abbatiam suam. Cui successit Philippus.

1146. Hoc anno Eugenius papa et Ludouicus rex Francie Dominica die qua cantatur Letare Ierusalem Diuioni pariter fuerunt, et domnus papa consecrauit ecclesiam istam 11 Kal. Marcii [100 1Kb] .

 1153. Obiit Eugenius papa.

 1163. Hoc anno dimisit Cottfredus episcopatum, cui successit Warnerius, filius Hugonis ducis.

1166. Hoc anno natus fuit Philippus rex de illa regina que filia Theobaldi comitis Campanie.

1171. Hoc anno martirizatus fuit beatus Thomas Cantuariensis episcopus.

1175. Hoc anno dimisit Philippus abatiam istam. Cui successit Iohannes lumbus.

1177. Hoc anno . . . pro quo . . . . quod . . . de maiori altari . . . . . . erogato pauperum.

 1178. Hoc anno apud ueneciam pax inter domnum Alexandrum papam et Fredericum imperatorem reformata est, et scisma sopitum. Hoc etiam anno cessauit ecclesia ista ligata a domno papa Alexandro, pro placitis domus de [101 1Kb] Moreius [102 1Kb] , quam  Clareuallensibus monachis dimittere noluimus, et durauit interdictum a media quadragesima, que tunc fuit 14 Kal. Aprilis, usque ad terciam dominicam sequentis anno [104 1Kb] post albas, que fuit 11 Kal. Maii, et tunc in generali concilio ab [105 1Kb] eodem papa absoluta est. Hoc etiam anno obscuratus est sol Idus Septembris circa horam nonam. Hoc ipso anno in sabbato magno [104 1Kb] pasche uise sunt ab omni populo tres colombe ad horam completorii super turrim beatissime Marie de sublimi descendisse et tanquam cereos ardentes secum detulisse.

1179. Hoc anno concilium Rome est generale celebratum a domno papa Alexandro tercio. Ipso anno Philippus rex Francorum coronatus est Remis in festiuitate omnium sanctorum.---Obiit Galterus  Lingonensis episcopus 6 Idus Ianuarii. Successit Manasses.

1181. Obiit papa Alexander. Successit Lucius papa tercius.

1182. Iohannes Lumbardus Fructuarensis dimisit abbaciam 2 Kal. Iulii. Successit Aymo, qui tunc erat abbas Sancti Secani  , monachus istius ecclesie; et fuit ibi per 16 annos, et bene ministrauit.

1183. Hoc anno dux Burgundie Hugo Beatricem, filiam Dalfini comitis Alboni, duxit in uxorem.

1184. Hoc anno obsedit Hugo dux Burgundie uergei [106 1Kb] et nichil ibi penitus fecit, imo Philippus rex Francie dominio suum [107 1Kb] eum subiugauit.

1185. Hoc anno Lucius papa obiit. Successit ei  Urbanus tercius.

1186. Hoc anno idem rex Castellionem cepit et conbussit. Hoc ipso anno inter Urbanum papam et Fredericum imperatorem orta est discordia, et Henricus filius imperatoris amittam Guillermi regis Apulie apud Mediolanum duxit in uxorem et [108 1Kb] . . . Hoc anno capta fuit Iherusalem a Saladino.

1187. Hoc anno natus fuit Ludouicus, filius Filippi regis de Elisabeth regina, que fuit soror Balduini comitis Flandrie.

1190. [109 1Kb] Obiit domnus Aymo abbas huius loci; domnus Petrus sustituitur. Ipso anno inperator Iherusalem adiuit . . . . . Rex Francorum Philipus et rex Anglie Ricardus Iherosolimam adeunt [cum [110 1Kb]  eis Hugo dux Burgundie, filius filie comitis Theobaldi comitis Campanie, qui remansit ibi post recessum regis, et mortuus est ibi, et in sequenti anno rex Anglie captus fuit a Teotonicis]. Obiit regina Francorum [111 1Kb] Helizabez.

 1195. Obiit Manasses Lingonensis episcopus; cui successit Warnerius abbas Clareuallensis.

1200. Hoc anno concilium conuocatum in hac ecclesia a domino Petro Capuensi, sancte Marie in uia lata diacono cardinali, et interfuerunt ibi Lugdudensis, Remensis, Bisuntinensis, uiennensis archiepiscopi, et eorum suffragani [114 1Kb] , et abbates pene tocius regni; et durauit concilium a festiuitate sancti Nicholai, que est mense Septembri, usque ad septem dies. Hoc anno uenit frater comitis Auernie monachus Cluniacensis, uolens regere abbatiam istam super domnum Petrum, et non preualuit.

Hoc anno domnus Garnerius expulsus est ab episcopatu Lingonensi; cui successit Holduinus [114 1Kb]

 1203. Hoc anno obiit Holdoinus episcopus Lingonensis; cui successit Grobertus.

1204. Hoc anno capta fuit Constantinopolis a Francis. Ipso anno cessit domnus Petrus de Granceio abbacie isti, et successit ei Niuardus [abbas [115 1Kb] Sancti Sequani [116 1Kb] , qui fuit abbas per annum et 5 menses; successit ei Walterius monachus Sancti Germani  Parisius, qui fuit abbas per duos annos uno mense minus; postea factus est abbas in abbatia uerziliacensi [117 1Kb] . Post hunc uero successit Adam, et fuit abbas per 5 annos et tres menses; cui successit [118 1Kb] Gilebertus.]

1207. Hoc anno factus est Adam abbas, monacus istius ecclesie, prior Sancti Apollinaris; qui cum regeret abbaciam istam, uendita fuerunt ornamenta ecclesie nostre, scilicet cappe sirice, et pallia, et cruces auree, et calips aureus duodecim marcarum, et plures calices argenteos, et bacinos [119 1Kb] , et fialas argenteas, et alia plura, et possessiones multas; forte non culpa sua, set ultione diuina, ipse et ceteri qui consenserunt ab abbatia detrusi sunt.

1209. Hoc anno obiit Grobertus episcopus Lingonensis. Cui successit Wilhelmus de Ioinuilla.

1210. Hoc anno Odo dux Burgundie et comes Niuernensis et alii plures barones ierunt ad debellandum Albigenos, et deuastauerunt Bedes et Carcasoniam, et facta est immensa occisio Albigenensium; et post hec remansit ibi comes de Monteforti ad conquirendam totam terram.

 1212. Anno ab incarnatione Domini 1212, 7 Idus Marcii, 6 feria, ante mediam noctem anno bisextili natus est Hugo, filius Oddonis ducis de domina de uergerie [120 1Kb] , et fuit baptizatus ab Goslimo [120 1Kb] Eduensi episcopo in estiuo tempore die . . . . . [121 1Kb] apostoli in ecclesia sancti Ioannis baptiste.

1213. Hoc anno cessit Adam. Cui successit Gelebertus prior Saxifontis  .

1214. Hoc anno rex Francie Philippus iuit in Flandriam contra Ottonem imperatorem anatematum, et debellauit eum rex, et cepit ducentos milites  et 60, excepto comitem Flandrie et comitem Bolonie et plures alios de Teotonica terra. Non fuerunt ibi de principibus nominatis nisi dux Burgundie qui uocatur Odo. Hoc factum fuit 6 Kal. Augusti, scilicet 3 die post festum sancti Iacobi et Christofori, et fuit dominica dies.

 1215. Hoc anno Innocentius papa tercius conuocauit generale concilium in Lateranensi ecclesia, ubi pene corpus uniuersalis ecclesie fuit.

1216. Hoc anno obiit donnus Innocentius papa tercius 10 Kal. Augusti apud Perusium, et sepultus est in ecclesia Sancti Herculani; cui successit Honorius papa tercius. Eodem anno Ludouicus, filius Philippi regis Francorum, intrauit Angliam ad conquirendum eam, auxilio et consilio baronum Anglie; et eodem anno rex Anglie, qui uocabatur Ioannes-sine-Terra, mortuus fuit. Eodem anno imperator Constantinopolis obiit Henricus Flandrensis. Cui successit Petrus comes Autissiodorensis. Eodem anno Thomas uenerabilis episcopus Lesmorenensis  moram faciens in ecclesia Sancti Benigni, consecrauit altare sancti Blasii 14 Kal. Octobr.---Hoc anno uenit domnus Airardus de Bregne a transmarinis partibus, et adduxit secum filiam Henrici comitis Campanie, quam duxerat in uxorem. Eodem anno Oto, filius domini Saxifontis, qui erat prior eiusdem loci et monachus Sancti Benigni, electus fuit in abbatem Luxouii; et [122 1Kb] fuit ibi per quinque menses; postea factus monachus Clareuallensis, ibi fuit per quatuor menses, et postea mortuus est.

1217. Hoc anno fuit magnus uentus per totum mundum. Mortalitas hominum, defectio fructuum.

1218. Hoc anno mortuus fuit Oddo dux Burgundie cruce signatus, qui fuit filius ducisse Lotoringie. Eodem anno mortuus fuit Symon comes Montisfortis, qui infestabat Albigenses.---Hoc anno obscessa fuit Damiata a Christianis intrante mense Iulio, et fuerunt ante eam [123 1Kb] per annum et quatuor menses et quinque dies, et capta est ab eis Domino operante.

1220. Hoc anno promotus fuit Willelmus episcopus Lingonensis in archiepiscopatu Remensi; cui successit [124 1Kb] Hugo de Monte regali.

1223. Hoc anno uenit in Gallia Iohannes rex Iherosolimitanus, et receptus fuit a Philippo rege Francorum et ab omnibus principibus regni sui cum magno gaudio et honore. Postea eodem anno defunctus fuit supradictus Philippus gloriosus rex Francorum, et sepultus in basilica sancti Dyonisii septimo decimo Kal. Augusti cum magno luctu et tristicia tocius populi regni sui, presente supradicto Iohanne rege Iherosolimitano. Item eodem anno coronatus fuit Lodouicus, filius supradicti Philippi, in ciuitate Remensi a Willelmo tunc archiepiscopo eiusdem ciuitatis, presente supradicto rege, cum gaudio magno et pace tocius populi Gallie 8 Idus Augusti.

1226. [125 1Kb] Hoc anno obsedit Lodouicus rex Francorum cum innumerabili exercitu die Pentecostes Auinionem, et sedit ibi fere quatuor menses; ibi uero fuit occisus comes Sancti Pauli et multi alii nobiles et  innobiles; postea reddita fuit ei ciuitas, et subuertit omnes muros ciuitatis et omnem fortitudinem, et totam [126 1Kb] aliam terram subiecit sibi usque [126 1Kb] ad Tolosam.---Ipso autem redeunte ab [126 1Kb] predicta ciuitate, defunctus est apud ciuitatem [126 1Kb] Pancier  , et sepultus in monasterio sancti Dionisii post patrem [126 1Kb] suum; filius autem eius Ludouicus coronatus est Remis in uigilia . . . . . [127 1Kb]

1231. Hoc anno obiit Hugo episcopus Lingonensis feria 3 ante Letare Iherusalem. Cui successit Robertus de Toreta.

1236. Hoc anno natus filius Hugonis ducis Burgundie.

1239. Hoc anno exierunt Tartari de terra sua et destruxerunt Rusciam, Poloniam et Ungariam.

1240. Hoc anno fuerunt barones Francie deuiti [128 1Kb] rex Nauarre, dux Burgundie; comes Barri mortuus fuit et comes Montisfortis et comes Niuernensis et multi alii nobiles.

1241. Hoc anno obiit bone memorie donnus abbas Raymundus illius ecclesie, qui construxit grangiam . . . . . . . . . infra hanc abaciam et hanc ecclesiam [129 1Kb] nostris debitis aquisiuit . . . . . . . . . . fecit. Cui successit domnus [Stephanus [130 1Kb] ] natus de Loio annis 12 et dimidio.---Hoc anno obiit Gregorius IXus. Tempore ipsius fuit discordia inter se et Fredericum inperatorem, qui durauit per annos . . . [131 1Kb] , et cessauit sedes per duos menses, et fuerunt capti [132 1Kb] duo legati et multi prelati, archiepiscopi, episcopi et abbates, et archiepiscopus Bissuniensis periit in mare. Cui successit Celestinus, et durauit per 15 dies, et cessauit sedes per annum et anplius; cui suscessit Innocencius quartus, qui statim recessit a Roma et uenit Ludunum [133 1Kb] , et celebrauit concilium ibi anno secundo pontificatus sui.

1244. Hoc anno fuerunt rex et regina apud Diuionem.---Hoc anno destruxerunt Babilonii terram promissionis et sepulcrum Domini usque ad Tirum et ad Cor [134 1Kb] ciuitates.

1249. Hoc anno obiit domnus Hugo Lingonensis episcopus et quondam abbas Cluniacensis, cruce signatus ultra mare, et in sequenti anno successit ei Guido de Rochefort, canonicus eiusdem ecclesie.---Hoc anno Lugdouicus rex cum uxore sua et duobus fratribus suis Karolo et Roberto iuit ultra mare, contra paganos pugnaturus; qui in primo aduentu suo cepit Damietam et possedit eam fere per dimidium annum, sed permissione Dei accidit ei quoddam infortunium. Nam tempore paschali exiens de Damieta cum multis milibus peditum et militum, pugnauit cum paganis; et detentus fuit in eodem bello et multi barones cum eo, et frater eius Robertus occisus est; set redentus fuit et omnes qui cum eo eo erant 100 milibus marchis auri, tali conditione quod Damieta redderetur; qua reddita, destruxerunt [135 1Kb] eam pagani funditus, dicentes quod propter eam semper infestabantur.

1252. Hoc anno exierunt pastores cum multis adiunctis eisdem, uolentes transfretare, et dicentes quod Dominus in natiuitate sua uoluit manifestare se per angelum pastoribus, et ideo uolebant adire locum ubi natus fuit et expugnare inimicos eius; set illud propositum in friuolum redactum fuit.

1254. Hoc anno obiit dompnus [136 1Kb] de Loio, abbas istius eclesie, uir prudentissimus atque fidelissimus, scilicet in capite ieiunii, quod tunc fuit 5 Kal. Marcii, qui ante [137 1Kb] 15 dies in periculo mortis positus, in manu episcopi Lingonensis resignauit, et bene ministrauit ibi; die autem crastina deposicionis sue electus fuit dominus Petrus de Fosseto

1255. Hoc anno obiit Innocencius papa IIII; cui [138 1Kb] successit domnus Alexander papa IIII, qui erat episcopus Hostiensis.

1259. Hoc anno fuit infirmitas et mortalitas hominum in toto mundo, ita ut pauce domus essent in quibus aliquis sanus inueniretur; cepitque inicium hec mortalitas in magna ebdomada ante Pascha, durauitque circiter unum mensem.

1260. Hoc anno fere in uniuerso orbe Christiano ceperunt se homines laici cum multis clericis corrigiis uerberare, induti uestibus albis, humeris discoopertis.

1261. Hoc anno obiit domnus Alexander papa IIII, scilicet 14 Kal. Iunii.

1266. Hoc [139 1Kb] anno Karolus princes strenuus, frater Ludouici gloriosissimi et Christianissimi regis Francie, adiit honorifice cum uxore sua et liberis suis Apuliam cum multis milibus Francorum, Menfredum apostatam expugnaturus, quem sine graui dampno deuicit et occidit. Nam arma sua mutauerat predictus Menfredus in exercitu suo et a casu ocisus, ignoratur quis eum ociderit. Quo ociso, et uxore sua et filiis eius captis, et comitibus et baronibus plurimis captis, Karolus rex Sicilie et Apulie et Calabrie effectus est.

 1267. Hoc [140 1Kb] anno Oddo, primogenitus ducis Burgundie, miles bonus prudens atque catholicus, obiit in partibus transmarinis; qui in morte sua maximum nobis omnibus ostendit humilitatis exemplum. Nam octo diebus antequam moreretur portari se fecit in hospitali pauperum extra muros Aucone [141 1Kb] ciuitatis, ibique amotis uario et griso omnibusque ornamentis regiis, fecit se poni in pauperculo lecto et sine pluma, coopertus tantummodo de quadam uitta, precepitque militibus suis, iureiurando mediante, quod in morte sua nil sollempnitatis ageretur preterquam [142 1Kb] diuinum officium et sola candela arderet in morte et in inhumatione ipsius.

1271. Hoc anno cecidit turris de choro et neminem oppressit, ceteris autem muralibus templi euincl. . . indutibus ex uoluntate monachorum et artificis. . . . . . . .

1285. Hoc anno surrexit Philippus rex Francie contra Petrum condam regem Aragonensium, condempnatum a domino papa Martino IIII, cum multis baronibus Francie et manu ualida bellatorum; in quo etiam exitum [143 1Kb] potitus [143 1Kb] est ipse rex Philipus cum infinita multitudine suorum. Ille etiam apostata nutu diuino eodem anno uitam finiuit. Eodem autem Philipo rege Francie mortuo, successit ei in regno filius eius Philipus nomine, faciem pulcerrimus, agens 22 annum; qui etiam fuit [144 1Kb] rex Nauarrie et comes Campanie, et multas alias [144 1Kb] terras possedit. Hoc etiam anno mortuus fuit Martinus papa IIII, et successit Honorius.




ANNO DOMINI MXXXI.
ROBERTUS REX FRANCORUM.





NOTITIA HISTORICA.


 Quo tempore Gerbertus, ex monacho Auriliacensi abbas, tum pontifex Remensis, dein Rauennas, postremo Romanus, Remis sub Adalberone archiepiscopo scholas regebat, Robertum, Hugonis regis filium, ad omnem humanitatem ac doctrine elegantiam informauit. De quo regio discipulo hec tradit Helgaudus Floriacensis monachus: Robertus a patre schole Remensi traditus domino Gerberto ad erudiendum est datus, qui eum sufficienter liberalibus instruxit disciplinis. Idem notat Chronicon incerti auctoris ab anno Christi 988 ad annum 1015 desinens. In locum eius  consecrari fecit  domnum Gerbertum monachum philosophum, qui Gerbertus magister fuit Roberti regis, filii istius Hugonis, et domini Leoterici archiepiscopi ,  successoris Seuini. uerum prestat audire fragmentum Historie Francice a Ludouico Pio ad Robertum usque regem, ubi et huius regis institutio et ecclesiastice Gerberti dignitates describuntur: Robertus fuit uir mansuetus, et non mediocriter literatus ac religiosus. Habuit enim preceptorem Gerbertum sapientem, qui postea ab eodem rege Remensium meruit pontificatum, indeque merito scientie et sapientie sue ab Ottone Transrhenensi assumptus, Rauennatium sortitus est presulatum. Ecce tibi! quem habuit principem  e Gallis discipulum, et quos Ecclesie honores obtinuit.

Quoniam uero ad Benedictine institutionis decus attinet huius regis non minus preclara uirtus quam insignis eruditio, hic de utraque in medium quedam allaturi sumus. Atque ut de uirtutis studio primum loquamur, fuit Robertus catholice fidei acerrimus uindex, cuius integritatem cum Lisoius et Stephanus, noui Manichei, deprauassent, eos cum prauitatis heretice consciis Aurelianis igne damnauit. Christiane mansuetudinis et caritatis eximia dedit exempla. Duodecim uiros coniurationis in sacram suam personam conuictos triduo ante Pascha iussit ipsa die sacrosancte Dominice resurrectionis communione corporis et sanguinis Domini nostri Iesu Christi donari,  et regalibus epulis recreari. Sequenti die questione habita, capite damnati sunt. At ipsos absoluit rex mansuetissimus, dicens: Non debere damnari, qui fuerant premuniti cibo potuque celesti. Nusquam absque pauperibus erat Christianissimus Robertus. Duodecim pauperes domesticos habebat, qui ipsum, quocunque iret, asellis uecti precedebant. Hoc sancti regis satellitium. Mille in regiis urbibus et castris, scilicet Parisiis, Syluanectis, Aurelianis, Diuione, Autisiodoro, Aualone, Meleduno, Stampis alebat,  Quadragesimali tempestate ducentis quotidie panem, pisces ac uinum subministrari curabat. In Cena Domini trecentis propria manu panem, legumina, pisces, ac denarios flexis genibus, hora tertia uiritim distribuebat. Selectis centum pauperibus clericis uberiorem hora sexta erogabat eleemosynam. Cum a mensa surrexisset, positis regalibus uestimentis, cilicio indutus, pauperum pedes pietate et humilitate admirabili abluebat. Sacras edes et monasteria ingenti numero a fundamentis erexit, de quibus legendus Helgaldus in eius uita. In Dei laudibus erat assiduus. Ex Constantia uxore quatuor filios suscepit Robertus, Hugonem, Henricum, Odonem et Robertum, nec non et filiam, nomine Adelaidem. Hugo, quem in regni consortium asciuerat, quique spes  tantas de se excitabat ut iam Magnus appellaretur, obiit anno 1025 et Compendii ad Sancti Cornelii sepultus est. Regem ac reginam grauissimo ob eius mortem merore confectos consolatus est his uerbis sanctus noster Wilhelmus abbas S. Benigni, referente Glabro Rodulpho in eius uita: Non infelices uos putare debetis quod talem amisistis: Quin potius felices ualde, quia talem habere meruistis. Ego ex ullo hominum gradu non tam paucissimos saluos futuros estimo, sicut et regum. Qui cum attoniti responderent: Cur hoc dicis, Pater? respondit: Non audistis, sacer Canon quomodo refert, uix tres de triginta regibus bonos exstitisse? Idcirco cessate, queso, hunc iuuenem flere mortuum, sed potius congratulamini ei, sicuti requieti datum et a malis liberatum.

 Non minor Roberti regis doctrina atque eruditio quam pietas fuit, de qua Trithemius in Catalogo scriptorum ecclesiasticorum  audiendus est. »Rupertus  rex Francie nobilis, fortis, iustus, doctus et religiosus, inter ecclesiasticos scriptores locum merito recipit; quippe qui cantus et responsoria dulci et regulari modulamine ad honorem Ecclesie catholice composuit. In litteris humanitatis, presertim in musica doctissimus fuit; tante autem religionis, ut horas canonicas in ecclesia decantaret cum clericis, foris apud se legeret cum suis; tante pietatis et miserationis exstitit in pauperes, ut suis se aliquando uestimentis spolians eorum nuditates  multis uicibus operiret: de eius manibus liber nunquam recedebat, adeo ut pro tribunali sedens inter iudiciorum et causarum strepitus in sinu apertum haberet Psalterium. Unde et post mortem miraculis coruscasse legitur. Eius est illa uulgata sequentia que cantatur diebus Pentecostes de sancto Spiritu: ueni, sancte Spiritus; responsorium de sancto Petro, Cornelius centurio; de Natiuitate Domini, Iudea et Ierusalem; et illud Alleluia, Eripe me de inimicis, et alia multa que nescio. Responsorium Cornelius centurio, Rome  summo pontifice missam celebrante, sancto Petro in altari, Offertorii tempore, cum magna deuotione obtulit; accurrentes autem ministri altaris arbitrati sunt magni pondus auri obtulisse diuitem regem; sed schedulam reperientes scriptam et notatam admirabantur, ingenium et deuotionem principis collaudantes. Hinc papa decreuit ob memoriam sanctissimi regis, rogantibus clericis, ut hoc responsorium in honorem sancti Petri deinceps cantaretur.« Hec quanquam paulo longiora, reipsa tamen breuia sunt, si ad tanti principis gloriam transferantur.

Ceterum rex Robertus, quod nimis addictus esset litteris, a nonnullis Musarum sacerdos, seu Musardus dicebatur: uox enim ista nostra, inquit Buleus  ,  Gallo-Romana MUSER, qua otium significamus, procul dubio a musis deducta est; qui enim se musis applicant, otium et secessum querunt, neque negotiis se implicant: itaque ille innuens difficile esse omnibus placere, respondet Adalberoni in carmine quod si quis musas amplectatur, statim ab ineptis et indoctis Musardus uocetur:

Si musas celebres, clamant MUSARDE SACERDOS.

Obiit sanctitate et miraculis clarus Robertus anno Christi millesimo trigesimo primo. In eius funere a subditis acclamatum est: Roberto imperante et regente securi uiximus, neminem timuimus. Patri Pio, Patri senatus, Patri omnium bonorum, felix anima et salus, felix ad superna ascensus, felix cum Christo Rege regum per secula cohabitatio. Hoc ipsum elogio  exornat Helgaldus. Ei indesinenter adhesit ecclesiasticus, et sibi semper amabilis monasticus Ordo . . . Sermocinans quis cum eo non est letificatus gaudio magno? Pacem quis desiderans, in eius conspectu non abhorruit iram? uultus sui presentiam aspiciens, quis non est oblitus dolos? Orationibus eius quis monachorum non habuit requiem, et non est amatus, dilectus, et ueneratus? Eius sanctissima admonitione quis clericorum non fuit amator castimonie? Ipsius amicabilia uerba, quibus non fuerunt medicamina? Aspectus eius, quibus non profuit insipientibus ut uirga? Oculos eius humiles quis aspiciens, non est meditatus celestia? Pauper et esuriens quis non satiatus ab eius recessit mensa? uidue et pauperes ad  exemplum bone Dorcadis non ab eo datas ostenderunt uestes? Omnis miserorum multitudo non eum patrem et nutritium inclamauit? Non fuit ei similis post sanctum Dauid de cunctis regibus terre in sanctis uirtutibus, humilitate, misericordia, pietate, et chatate: quia semper adhesit Domino, et non recessit a mandatis eius corde perfecto. Fulbertus Carnotensis episcopus epistola 87 Robertum regem sanctum Patrem; eumdem Willelmus, Aquitanie dux, in charta pro cenobio Burguliensi Theosophum appellat.





NOTITIA LITTERARIA.


 Guillaume de Malmesburi  et beaucoup d'autres écriuains s'accordent à releuer par de grands éloges le sauoir du roi Robert. Il n'en fit cependant presque point d'autre usage qu'à composer des hymnes, des séquences, des répons et autres pièces de même nature, pour enrichir les Offices de l'Eglise. C'est ce qui lui a fait donner le titre de Théologien, Theosopho, dans une charte de Guillaume u, comte de Poitiers .

1o De toutes les hymnes que notre pieux monarque a composées on ne connaît nommément que celle qui commence par ces mots: Chorus noue Hierusalem . Elle est en uers ïambiques dimètres, et l'auteur y exhorte les fidèles  à louer le Sauueur sur la gloire de la résurrection, par laquelle il a enleué à l'enfer ses captifs et les a introduits dans le ciel. Guillaume Duranti, liure IX, c. 21, n. 23, la donne sans difficulté au roi Robert, quoique Iosse Clichtoue, qui l'a publiée et paraphrasée, en transporte l'honneur à S. Ambroise. On prétend  que la déuotion qu'auait notre prince pour la sainte uierge lui fit composer d'autres hymnes à son honneur. Mais on n'en indique aucune en particulier.

2o Robert composa aussi quelques séquences, qui ont été autrefois chantées à la messe dans certaines églises. Telle est celle de l'Ascension du Sauueur, qui commence ainsi: Rex omnipotens die hodierna, et que l'on trouue dans le recueil de Clichtoue, auec  l'explication qu'en donne cet éditeur . Telle est encore celle de la Pentecôte, qui commence par ces mots: Sancti Spiritus assit nobis gratia. M. Baillet l'attribue à Notker le Bègue; mais Guillaume de Malmesburi , Clichtoue , qui l'a imprimée et commentée, et diuers autres écriuains, la regardent comme une production du roi Robert. C'est peut-être pour l'auoir confondue auec l'autre célèbre séquence de la Pentecôte, ueni, sancte Spiritus, et emitte, que Duranti, Trithème , le cardinal Bona, Archon, et quelques autres auteurs ont uoulu faire honneur de celle-ci au même prince. Mais on la croit communément du pape Innocent III.

 3o Les répons et les antiennes dont le pieux roi enrichit les Offices de l'Eglise, sont en grand nombre. Un des plus célèbres est celui qu'on chante encore auiourd'hui dans plusieurs églises la ueille de Noël: Iudea et Hierusalem, nolite timere .

Il y en a'trois sur la natiuité de la sainte uierge,  que Fauyn a fait entrer dans son Histoire de Nauarre, et Clichtoue dans son Elucidatorium . Chacun de ces répons est compris en. trois uers hexamètres. Le premier commence par ces paroles: Solem iustitie; le second par ces autres: Stirps Iesse; et le troisième par celles-ci: Ad nutum Domini.

Robert auait une déuotion singulière pour la sainte uierge, qu'il auait coutume de nommer l'Etoile de son royaume . Il l'inuoquait très-souuent, ayant presque touiours à la bouche ces deux uers, qu'on croit être de sa façon:

Alma redemptoris genitrix, mundique salutis,

Stella maris fulgens, cunctis preclarior astris.

 L'oratoire ou chapelle qu'il fit dédier dans son palais à Paris, sous l'inuocation de Notre-Dame de l'Etoile, a fait croire à un de nos historiens  que ce prince auait institué l'ordre de cheualerie qui porta le même nom. En conséquence il lui attribue la formule de prière que les cheualiers deuaient réciter tous les iours. Mais cette institution est postérieure de plus de trois cents ans à Robert, et appartient au roi Iean.

Un autre répons fameux entre ceux que composa notre religieux prince est celui qui commence par ces mots: Cornelius centurio, pour la fête de saint Pierre. On dit que Robert, se trouuant à Rome, le présenta lui-même à l'autel du prince des apôtres, et qu'il y fut fort goûté et applaudi .

Il en fit plusieurs autres à l'honneur des saints martyrs, dont l'un commence ainsi: Concede nobis, Domine, quesumus . Mais le plus célèbre de tous est celui-ci: O constantia martyrum, qu'on chante encore à Saint-Denis en France, et qui se trouue dans quelques Processionaux au commun des martyrs, quoique fait en particulier pour saint Denis et ses compagnons. Diuers historiens prétendent que Robert le commença de la sorte pour faire cesser les importunités de la reine Constance, qui le pressait de faire quelque chant à sa louange.

 Robert en fit un sur saint Martin: O quam admirabilis. On lui attribue encore les répons ou antiennes: Eripe me de inimicis meis, Deus. Pro fidei meritis, etc.: Cunctipotens genitor . A toutes ces pièces particulières notre zélé prince en ioignit, diton, plusieurs autres qui auaient leur mérite, alia multa pulchra . Mais  on ne nous les fait point connaître en détail; et quoiquo'on en relèue la beauté, il y faut cependant moins chercher la délicatesse des pensées, le choix, la noblesse et l'arrangement des expressions, que les sentiments de piété. Peut-être que les airs sur lesquels l'auteur, qui était habile dans le chant ecclésiastique, les auait notées, leur donnaient des beautés qu'on ne trouue pas dans le texte.

M. Hubert, dans ses Antiquités de l'Eglise Royale de Saint-Agnan d'Orléans, pag. 39, dit que le roi Robert fit aussi un dixain à l'honneur des reliques de ce saint, qui commence par ces mots, In uirtutem tumuli.

4o Quelles qu'aient été les autres productions de la plume du roi Robert, on ne nous en a conserué  que deux courtes lettres. L'une fait la quatre-uingtquinzième entre celles de Fulbert, éuêque de Chartres, et roule sur cette espèce de pluie de sang dont on a parlé plus d'une fois. Quoiqu'elle soit adressée nommément à Gauzlin, archeuêque de Bourges, il paraît qu'elle fut circulaire. Robert, à la prière de Guillaume le Grand, comte de Poitiers, y engage les  sauants de ses Etats à l'instruire s'il était iamais arriué de prodiges semblables à cette pluie.

L'autre lettre de ce prince, qu'Helgaud a insérée presque entière dans sa uie, et que Baronius rapporte d'après Helgaud, est écrite à Leutheric, archeuêque de Sens, pour le reprendre de deux erreurs dans lesquelles il était tombé. Mézerai  et quelques autres écriuains, qui prennent de cette lettre occasion de releuer la doctrine et l'éloquence de Robert, supposent que Leutheric était dans la même erreur que fut depuis Bérenger de Tours au suiet de l'Eucaristie. Mais il ne s'agissait que de l'abus qu'en faisait quelquefois ce prélat pour éprouuer les coupables . Son autre erreur consistait à attribuer à la nature diuine les souffrances  qui n'étaient tombées que sur l'humanité. La lettre de notre généreux prince, qui respire un zèle tout de feu pour la pureté de la religion, eut son effet, et corrigea l'archeuêque. On y uoit que la formule dont on se sert pour administrer l'Eucaristie était alors un peu différente de celle qui est auiourd'hui en usage.





HELGALDI SIuE HELGAUDI FLORIACENSIS MONACHI EPITOMA uITAE ROBERTI REGIS, EX ALTERIUS MONACHI SCRIPTIS  .




PROeMIUM.

 uir Domini, sanctissimus Anianus, inter cetera que a Deo possedit in hoc seculo, precipuos et non segnes ad regendum suum sanctum Dei locum habuit Patres. Ex quibus unus benignissime effloruit, Leodebodus nomine, sanctitate, scientia, diuitiis pollens et gloria. Hic autem fuit temporibus Clotharii Francorum regis, patris Dagoberti Senioris, et eius in diebus monasterii Sancti Aniani Pater est electus. Sane mortuo Clothario et eius filio Dagoberto, Clodoueus inclytus ei successit in regno, iustitie et pietatis amictus ornamento. Ad quem accedens memoratus abbas facto et dicto impetrauit uicum Floriacum  monachorum usibus preparandum, dans pro eo agellum Attiniacum cum cunctis sibi adiacentibus super Axonam fluuium situm. Unde memor sui de his uestamentum condidit, regia auctoritate muniuit et eum in archiuo monasterii sancti Petri, quod ipse postea edificauit, custodiri fecit. In quo heredes fecit Floriaci fisci fratres Floriacenses ex toto, sicut et a rege eum emerat corde deuoto. Ubi que et quanta regie potestati Iesu Christi, et domni Petri, et sancti Aniani et Francorum regis Clodouei submiserit, subiecta declarat epistola.


 EXPLICIT PROeMIUM.





INCIPIT TESTAMENTUM LEODEBODI ABBATIS.


 In nomine Patris, et Filii, et Spiritus sancti.

Anno secundo regnante domno nostro Clodoueo  gloriosissimo rege, sub die u Kal. Iunii, uirtute et firmissimo robore acquiritur ut agresti et docte  menti testificatio suffragetur. Et quoniam ita est, Dei protegente dextera, ego Leodebodus ista conscribo, ac si indignus et peccator abba. Dum me diuina pietas basilice domni Aniani, ubi ipse domnus in corpore requiescit, abbatie sublimatum honore eiusdem loci custodem esse instituit, congruum duxi et deuotione plenissima mihi consensit uoluntas, ut de re proprietatis mee tam in ipsa basilica quam et basilice domne Marie, quam Ioannes Floriacus a nouo quondam construxit, ubi uenerabilis uir Fulcaldus abba custos preesse dignoscitur, seu et in agro Floriaco, quem cum glorioso atque precelso domno Clodoueo rege et gloriosa domna uxore eius, Bathilde regina, uisus sum de rebus meis propriis commutasse, ubi pro salute regia, uel cuncto  populo exorandum, monasterium in honore sancti Petri edificare delibero, ubi iam dictus uir Dei, sanctus uidelicet presul Anianus, condigne iacet tumulatus, in quo monachi iuxta regulam sanctissimi Benedicti et domni Columbani consistere debeant, singulariter de facultate proprietatis mee Christo presule conferre delibero. Domno igitur ante dicte basilice domni Aniani uel monachis ibidem deseruientibus, ubi ad presens diuinitate propitia funguntur officio, et de iure meo in ius antedicte basilice a die presenti transfundo portiones terrule, infra agrum Nogrometensem sitas, in territorio Biturico, nuncupatas Litmaro et Mariniaco, quas de Auiana et Prosperiana feminis per instrumenta chartarum uisus sum recepisse, cum domibus, edificiis,  mancipiis, qui a me liberati non fuerint, uineis, siluis, campis, pratis, pascuis, cum omni iure et beneficio suo, uel omnigeno pecude ibidem residente, sicut a me professum est; similiter portionem meam, que est infra agrum Littidum in Secalonia, quam de Agana femina dato pretio per uenditionis titulum uisus sum comparasse, cum domibus, edificiis, mancipiis, preter quos ingenuos relaxauero, uineis, siluis, campis, pratis, pascuis omnique beneficio suo, sicut a me possessum est; itemque et portionem meam que est ad uetulam casam, quam de Abbone et filio suo Fraterno dato pretio per uenditionis titulum comparaui et que per epistolas donationis ad me peruenit, cum mansis, uineis, campis, pratis, siluis, pascuis omnique genere  pecudum et beneficio suo, sicut a me possessum est; simili modo et portionem meam, que est in uilla Frietoni in Secalonia, sicut a me possessa est, cum mansis, accolabus, siluis, pratis, campis, pascuis in integrum, cum termino, uel omnigeno pecude ibidem residente; simulque terras uel prata, que ab Albuna in pago Stampensi uisus sum comparasse, sicut a me possessum est in integrum.

Pari modo uasa dono argentea anacleta pensantia libras uIII et uncias duas; duo sandalia ad missas, et oralia ad mensam una cum cappis et omni apparatu, et duo uela acu picta. Ista omnia, ut in potestate et dominatione ipsius monasterii et monachorum ibidem Deo seruientium perenniter maneant,  integra deuotione instituo. Simulque et quod in pago Biturico, cognominato Monte, qui est iuxta Carbrias uico, portionem terrule, quam de Domolo et uxore sua Ingara, uel de pluribus hominibus uisus sum comparasse, dono; uel quodcunque ibidem per donationis epistolam aut quolibet contractu ad me peruenit. Seu et quod in Bria, que est super fluuium Flironte, habeo, que de pluribus hominibus uisus sum comparasse et ad ipsum montem subiungitur, cum domibus, edificiis, mancipiis, qui a me liberati non fuerint, uineis, siluis, campis, pratis, pascuis, cum omni iure et termino earum omnique genere pecudum, sicut a me possessum est, dono. Idemque et uillam Camberon, que est iuxta terminum Clariacense uel Ucello uico, quam de heredibus  Mummoli dato pretio per uenditionis titulum uisus sum comparasse, cum domibus, edificiis, mancipiis, qui a me liberati non fuerint, uineis, siluis, campis, pratis, pascuis omnique genere pecudum, cum omni iure et beneficio uel termino ad se pertinente, sicut a me possessum est, dono sancto Petro Floriacensi. Idemque et in Rausedone uilla, que est in pago Magdunensi, quam de heredibus Wagini dato pretio comparaui, suprascripta pars ante dicte basilice domni Petri Floriacensis perpetuo iure atque proprietario, ut possideat integra uoluntate, decerno. Idemque antedicte basilice domne Marie portionem meam, que est iuxta Columne uicum, quartam partem ex ipso agro Colommensi, cum mansis, accolabus, campis cultis et incultis, cum omni genere  pecudum in integrum, sicut a me possessum est, delego perpetualiter possidendum. Idemque in Simpliciacensi, quod est in Secalonia, quod de homine quodam, Aregisilo nomine, uel de aliis, dato pretio per uenditionis titulum uisus sum comparasse, portionem ipsam cum mansis, siluis, pratis, campis, pascuis, uel omni genere pecudum et beneficio suo sicut a me possessum est, basilice domne Marie tribuo, et ut in perpetuum possideat plenissima uoluntate exopto.

Pari modo et ad memoratum monasterium, quod in honorem domni Petri, sicut predictum est, in agro Floriaco edificare delibero, ubi monachi regulariter consistere debeant, dono a presenti fiscum Floriacum, cum domibus, edificiis, mancipiis, preter  quos iugo seruitutis non relaxauero, siluis, campis, pratis, pascuis, uineis, aquis, aquarumue decursibus, cum adiunctis et adiacentibus suis omnique genere pecudum cum omni iure et termino suo, sicut acto tempore ad fiscum fuit possessum uel ad nos peruenit. Idemque in potestate Melliaco quod per uenditioni, titulum uisus sum comparasse, cum domibus, edificiis, mancipiis, qui a me liberati non fuerint, cum campis cultis et incultis, seu officina molendini, quod in Malua in ipso territorio esse uidetur, in integrum cum termino suo et omi genere pecudum, sicut a me possessum est, concedo; seu et quod de heredibus Pauloni negotiatoris quondam uisus sum comparasse, areas scilicet in oppido ciuitatis Aurelianensium,  cum domibus desuper positis, accolabus ibidem residentibus, uel uineas ad oppidum ipsius ciuitatis pertinentes, seu et locella uillarum, cognominata Curun, Canauarias, Simpliciaco et Caliace ultra fluuium Ligeris, quod dato pretio anteacto tempore uisus sum comparasse. Unde et in iudicio ante uirum apostolicum domnum Audenum episcopum, et illustrem uirum Chrannulfum optimatem, uel reliquos abbates conuenit ut, ex omnibus tam in terris quam in mancipiis, seu et uineis, medietatem exinde pars basilice domne Marie retineret, et aliam medietatem in meo iure in integro deberem recipere. Quam medietatem eorum iudicio uisus sum recepisse. Ipsam enim in integrum ad memoratum monasterium S. Petri Floriaco constructum delego perpetualiter  possidendam. Simulque et Asinarias uillam, que est in ualle, que de ratione illustris uiri Trodouei per commutationis epistolas, quantum textus earum declarat, ad me peruenit, dum ego e contra portionem illam, que est in Suncanto, uel Warentias, quod de Machilde femina quondam dato pretio per uenditionis titulum comparaui; et hoc ad uicem memorati Trodouei dedisse uisus fui in ipsa uilla Asinarias, pars memorati monasterii domni Petri, quod est Floriaco constructum, in integrum absque cuiuslibet impedimento, cum omni iure et termino, sicut a me possessum est, omneque genus pecudum ibidem residens recipiat possidendum. Areas uero infra muros Aurelianis, quas de Cronulfo clerico dato pretio per uenditionis titulum uisus  sum comparasse, ubi Leobastus accola commanere uidetur, ad predictum monasterium domni Petri, uel monachis ibidem degentibus, integra uoluntate dare decerno. Similiter et caballos XXX bonos, greges equinos X cum emissariis eorum, boum greges XX, uaccarum u, armentorum X.

Argentum, quod ad ipsum monasterium domni Petri, uel monachis ibidem deseruientibus dono, per huius texti uigorem inserendum putaui, hoc est bacchoaicha pura sigillata transmarina pensantia pondo libras X, quorum unus habet in medio crucem auream. Dono et scutellam, que habet in medio effigiem capitis hominis simili modo auream; idemque et duas scutellas minores massilienses deauratas,  que habent in medio cruces niellatas. Que species argenti in iure et dominatione memorati monasterii domni Petri perenniter permaneant uolo. De uestimentis uero, que in paupertate mea habere uideor, preter id quod superius basilice domni Aniani delegaui, reliquum quod superfuerit, pars domni Petri Floriacensis recipiat ad possidendum. Spero autem non futurum, nec quolibet modo fieri posse credo ut aliquis de heredibus meis, aut quelibet persona contra presentem uenire tentet epistolam. Quod si fecerit et factum meum irrumpere conatus fuerit, in primis iram celestis incurrat Trinitatis, et insuper partibus basilice domni Aniani, et basilice domne Marie, uel monasterio sancti Petri, quod est constructum Floriaco, duplum quod ad  ipsas basilicas dedi, iuxta quod res ipse meliorate fuerint, ipsis abbatibus uel monachis ibidem deseruientibus reformet, et fisci iuribus auri libras III, argenti pondo XX teneatur obnoxius. Quam donationem, ut firmior habeatur, gestis municipalibus alligare decreui, et duas epistolas uno tenore conscriptas feci de re superius nominata; una que in archiuo domni resideat Aniani, aliam uero pars monasterii domni Petri per futura tempora reseruandam recipiat, qualiter monachi ibidem Deo seruientes, id quod eis per ipsam dedi defensare ualeant. Et presens nichilominus a me facta donatio, firma omni tempore et inuiolata permaneat, stipulatione in omnibus comprehensa. Actum Aurelianis publice. Addi uero conuenit quod superius intimare  debueramus, ut quidquid prefato monasterio domni Petri Floriacensis, quod nos a nouo construximus, delegauimus et a timoratis uiris delegatum fuerit in posterum; quidquid abbas, qui ibidem prefuerit, exinde uoluerit facere, pro usu aut utilitate monasterii ipsius, uel lucro anime aut fratrum necessitate, liberam habeat potestatem absque detrimento et impedimento sepe dicti monasterii.

Leodebodus peccator abbas, epistola a me facta.

Audenus peccator episcopus, rogante uenerabili uiro, Leodebodo abbate, hanc epistolam relegi et subscripsi.

Leodegarius, ac si indignus episcopus, rogante Leodebodo abbate, hanc deuotionis eius epistolam  firmaui in Christi nomine.

    Beccelenus abba.
    Ado abba.
    Salomon abba.
    Leotsindus abba.
    Burgulfus presbyter.
    Higecius diaconus et uicedominus.
    Martinus diaconus.
    Boso diaconus.
    Agneramnus. Dagobertus.
    Mummolenus. uapingus.
    Sigirigus. Framesindus.
    Autbertus. Salomon siue Boso.
    Pappolus. Sisobaldus siue Saxo.
    Amnegisilus testis.
     Manasses. Authacarius.
    Nonno. Hildulfus.
    Grimoldus. Segonius.


Anno Incarnationis Dominice 623, data in mense Iunio, anno II domni Clodouei Francorum regis, filii Dagoberti Senioris, sanctorum Dionysii sociorumque eius loci mirifici constructoris.

Hic autem precipuus abba Leodebodus, quantum locum Floriacensem dilexerit, in quibusdam suis factis agnosci ualet. Nam in Camberon et Rosdon uillis a se S. Petro datis, hanc ipse consuetudinem tenuit et fratribus Floriacensibus tenendam reliquit, ut quilibet Ecclesias, in quarum parochiis ipse uille sunt, possideret, media pars decime agrorum et uinearum in quibusdam locis ipsarum uillarum,  in aliquibus uero tota ad dominium perueniret fratrum. Qui uidelicet usus hactenus seruatur. Quodque magis eum diuitem fuisse declarat, non est omittendum, emisse uidelicet illum hereditatem Thome, cuiusdam Parisiaci ciuis, obrizi auri mille et sexcentis solidis. Testatur hoc charta memorati uenditoris ad ipsum domnum Leodebodum facta, in nostris archiuis recondita, licet uetustate consumpta. Cuius hereditatis in territorio Aurelianorum site media pars ab eo huic sacro collata est loco, alia medietate monasterio sancte Marie remanente, quod quidam Ioannes, ut supra scriptum est, a fundamentis construxerat, cuiusque idem Dei famulus Leodebobus  abba exstitit, habens sub se Fulchaldum nobilem uirum. Quartam quoque partem de Suncanto atque uillam Warentiarias a Machilde femina CCC probatis auri solidis, Rosdon ab Auderanno CC eiusdem metalli emit solidis. Ipse uero usque ad octauum decimum annum memorati regis Clodouei perdurans, postmodum laudabilis uite cursum sancto fine conclusit. Reperiuntur autem ab Incarnatione Domini non plures quam 620 preteriisse anni, donec a domno Leodebodo fabrica huius sacri cepta est cenobii, auxiliante Domino nostro Iesu Christo, qui uiuit et regnat.


Explicit testamentum Leodebodi abbatis monasterii sancti Aniani, quod factum est sub Clodoueo rege Francorum filio Dagoberti Senioris. Fiat. Fiat.



INCIPIT EPITOMA uITAE REGIS ROTBERTI PII.



PRAEFATIO.


 Celestis imperii dignitas, cui spiritus superbie equalis uoluit esse potestas, elegit in hoc seculo principes, qui regerent huius seculi sceptra potentes. Et sicut sancta Ecclesia, que est mater nostra, obtinuit sibi ad regendum populum Dei pontifices, abbates et ceteros sacri ordinis ministros, ita et in hoc mundo elegit imperatores, reges et principes »ad uindictam malefactorum« et ad reprimendam proteruiam iniquorum, ut laudaretur Deus in secula seculorum. Et quia a patribus monasterii domni Aniani sermo sumpsit exordium, necessarium est et utile ut unus adhuc precipuus pater sumatur pro omnibus, ut habeat de eo leuamen omnis mundus, quia eum bonum elegit Christi Domini pietas et »constituit super familiam suam« diuina maiestas.  Ad quid ista protulerimus, dicamus.

Omnipotentia igitur omnipotentis Dei uolente et beato Aniano auxiliante, memoriam domni et uenerandi Leodebodi abbatis monasterii sepedicti sancti Aniani fecimus per testamentum, quod de suis rebus  propriis sancto Petro Aurelianensi, domne Marie et sancto Petro Floriacensi contulit; nunc huic scripto addere curauimus quod, in omnes terras sonus exiens pietatis et bonitatis Rotberti, suauissimi et piissimi regis Francorum, filii Hugonis regis, hunc sanctum, in quantum potuit, exornauit, dilexit et excoluit. Quo eoncedente, uitam huius excellentissimi regis adoriri cupimus presentibus et futuris imitabilem. Nam hic languentes anime perspicient quid caritatis, humilitatis et misericordie ualeant opera, sine quibus nullus ad regna poterit peruenire celestia. In quibus ita enituit, ut post sanctissimum regem prophetamque Dauid nullus ei equaretur, precipue in sancta humilitate, que semper Deo proxima amatores suos corpore simul Deo coniungit  et spiritu. Initio autem descriptionis omnem uultus illius habitudinem corporisue elegantiam, prout ipsi perspeximus, propalamus, adiuuante Domino nostro Iesu Christo, qui, ubi uult, et quomodo et cui uult, inolita bonitate aspirat.


EXPLICIT PRAEFATIO.



INCIPIT uITA.


 In tempore, quo respexit Deus super filios hominum, ut uideret, si esset intelligens aut requirens Deum, fuit rex Francorum Rotbertus, origine natus nobilissima, patre illustri Hugone, matre Adhelaide uocitata, que adeo bene laudata tanti filii digna exstitit prerogatiua. Eius inclyta progenies, sicuti ipse suis sanctis et humillimis asserebat uerbis, ab Ausonie partibus descenderat. Probis hic actibus decoratus, crescebat quotidie meritorum lumine qui erat insignitus totius scientie perfectione. Huius gitur statura corporis eminens, cesaries admodum  plana et bene ducta, oculi humiles, nares porrecte et patule, os suaue et dulce ad dandum sancte pacis osculum, barba satis honesta, humeri huius in altum porrecti. Corona capiti imposita decernebat eum auis et atauis stirpe processisse regia. Sedens equo regio, mirabile dictu, pene iungebant pedum digiti calcaneo, et hoc erat uidentibus in seculo pro miraculo. Erat in eo iugis et frequens ad Deum oratio, genuum flexio innumerabilis erat pro certe, et, ut uerbis Aurelii uictorini loquar, ad humane conuersationis exemplum, per laboris genera uniuersa,  uir prouectus ad summa. Sistens in consistorio clientem se esse libentissime fatebatur. Nunquam iniuria accepta ad ulciscendum ductus. Amabat simplicitatem, communi se affatu et conuiuio et incessu prebebat. Eloquentie tantum incumbens, ut nullus laberetur dies quin legeret Psalterium, et exoraret cum sancto Dauide Deum altissimum. Exstitit mitis, gratus, ciuilis animi et lepidi, magis beneficus quam blandus.

Fuit idem rex sapientissimus litterarum; cuius prudentissimo cordi erant insita a Deo data perfecte scientie dona. Nam a piissima matre schole Remensi traditus, domno Girberto ad erudiendum est datus, qui eum sufficienter liberalibus instrueret disciplinis, ut in omnibus Deo omnipotenti complaceret  uirtutibus almis. Factumque est. Is quippe Girbertus, pro maximo sue sapientie merito, qua toto radiabat in mundo, donatiuo regis Hugonis munere pontificium adeptus Remense, non multis annis illud adornauit splendide in his que forent necessaria Ecclesie sancte. Eo namque derelicto, Rauennatium factus est rector ab Ottone III. De quo ad apostolatum Petri apostoli sanctissimi festinus conscendens, multa in eo uirtutum operatus est insignia et precipue in eleemosyna sancta, quam fortiter tenuit, dum fideliter uixit. Inter cetera de se letus et hilaris ita in R. littera lusit:

Scandit ab R. Girbertus in R. post papa uiget R. Hoc aperte demonstrans quod hi tres episcopatus honores, quos professione regularis uite patris Benedicti  monachus factus suscepit, rexit et tenuit, huius R. littere signo in capite sunt declarati. In addiscendis uero artibus hic uir Dei humillimus domnum Ingonem collegam habuit, quem abbatia S. Martini Masciacensis remuneratum, post abbatia S. Germani Parisiacensis inclytum seculo reddidit, ut decebat tantum uirum. Quantum autem in eo harum uirtutum incrementa uiguerint nos breuitati studentes paucis adnotare curauimus.

Quodam tempore palatio Compendii, hic uir misericordie, uir pietatis, positus, unum quoddam ibi in uno operatus est, quod omni seculo patuit et cunctis pro ipsa pietate et misericordia imitabile reliquit. Sanctum Pascha illo in loco rex amabilis  celebraturus in die cene Domini, a duodecim inique conspirationis ducibus mors ei iuramento promittitur, uita abstrahitur, honor regius tollitur. Capi eos et adduci ante se iubet rex mitissimus. Percontatus eos mandat seruari domo Caroli Calui, regalibus dapibus opulenter refici et in die sancte Resurrectionis perceptione corporis et sanguinis Domini nostri Iesu Christi insigniter premuniri. Secunda autem Sabbati proferuntur in medium, iudicantur, damnantur, et super eos tot sententie quot homines. Audiuit ista princeps Dei, pius et prudens, sciens et intelligens, et ipsos propter benignum Iesum absoluit, dicens non debere damnari qui fuerant premuniti cibo potuque celesti. Sed ne amplius talia in aliquo gererent, suis sanctis imperat  uerbis, et sic eos illesos ad sua regredi iussit. In latrociniis uero pauperum clericorum et laicorum sibi illatis, adplene erat consentiens, que pro certo erant in auro uel argento et pretiosissimis ornamentis. uolentibus ea inuestigare minas dabat uirtute, iurans Domini fidem, ne perderent que asportauerant. Stampis castro regina Constantia palatium construxerat nobile, simul cum oratorio. Quo delectatus rex ad prandendum cum suis assedit, impleri domum sanctis pauperibus iussit. Inter quos ad pedes eius unus se collocans, ab eo sub mensa satiatus est. Qui non obliuiosus factus ornamentum, quod erat in sex unciis auri dependens a genibus, et quod nos lingua rustica labellos uocamus, ipso conspiciente, cultello diripit, quantocius discessurus.  Liberata uacuatur domus a pauperum caterua, imperat longe a se expelli, qui iam satiati fuerant carnium esu simul et poculo. Cumque surgerent a mensa, aspicit regina Dominum suum fraudatum gloria. Et turbata contra sanctum Dei non constantia protulit uerba: »Heu, senior bone! quis inimicorum Dei uos aureo uestitu deturpauit honesto? Me, inquit, aliquis non deturpauit, sed illi qui abstulit necessarium magis quam nobis, uolente Deo, proficiet.« Sedatis his uocibus, collocat se in oratorio rex, Dei dono letificans se de suo perdito et de sue coniugis dicto, astantibus ibi domno Guillelmo Diuionensium abbate, simul et Odone comite et non minimis Francorum primoribus. Quedam adhuc de  eius non minima pietate narranda sunt. Presuli cuidam [Leothorico Senonensi archiepiscopo] de Domino non bene sentienti et querenti pro quibusdam causis probationem in corpore Domini nostri Iesu Christi indigne tulit rex amator bonitatis et scripsit ei in his uerbis: »Cum sit tibi nomen scientie et non luceat in te lumen sapientie, miror qua ratione quesieris pro tuis iniquissimis imperiis et pro infestato odio quod erga Dei seruos habes examinationem in corpore et sanguine Domini; et cum hoc sit quod a dante sacerdote dicitur: Corpus Domini nostri Iesu Christi sit tibi salus anime et corporis, cur tu temerario ore et polluto dicas: Si dignus es accipe, cum sit nullus qui habeatur dignus? Cur diuinitati attribuis erumnas corporis et  infirmum doloris humani diuine connectis nature? Iurans Domini fidem, princeps Dei, priuaberis, inquit, honore pontificis, nisi ab his resipueris, et damnaberis cum his qui dixerunt Domino: Recede a nobis, et non communicabis his quibus dicitur: Appropinquante Deo, et appropinquabit uobis. »His uerbis presul non bene doctus, a rege pio et bono sapienter instructus, quieuit, obmutuit et siluit a dogmate peruerso, quod erat contrarium omni bono et iam crescebat in seculo.

In sinu matris Ecclesie collocatus iste Dei seruus, factus est Dominici corporis et sanguinis uasorumque eius custos fortissimus. Ad unguem ita perordinans cuncta, quasi uideretur Deus suscipi non ut in alterius, sed in propria sancte maiestatis gloria.  Hec eius deuotio, hec erat fortis prouisio, ut corde mundo et uestitu candido Deus immolaretur pro totius mundi piaculo. Hoc seruitutis obsequio delectabatur terris positus iam in celis. Iucundabatur in sanctorum pignoribus a se auro et argento bene ornatis uestibus albis, sacerdotalibus indumentis, crucibus pretiosis, calicibus auro bono fabricatis, thuribulis electum thymiama proferentibus, uasis argenteis ad emundationem manuum sacerdotis, qui stabat illa hora fundens preces ad Deum pro totius populi delictis. Et quid? uas uinarium ex argento factum, quod canthara dicitur, a suo quodam clerico fuerat furatum; quod eum omnimodis tristem reddidit. Non sic autem ut turbaretur clericus qui postea fuit illi pretiosus. Examinationem furti minitans  rex fieri, uolens nolens clericus, mali patrator operis, quesiuit, redemit et suo illud loco restituit. In hoc rex Dei amicus alludens clerico dicebat: »Melius esse in domo propria apportare quam exportare, ne efficeretur similis Iude, qui fur erat, et loculos habens ea que mittebantur exportabat .« Habuit enim postea hunc sue utilitati proximum, et sui boni consilii dignum. Sciebat hic piissimus Dei uirtute sua et aliena curare uulnera, secundum patris Benedicti mandata, non detegere et publicare. Huius igitur peccata pro tali facto sua Deus deleat quesumus clementia, ut, sanctis omnibus intercedentibus, possideat iustorum gaudia repromissa.

Pergratum mihi est et hoc auribus intimare fidelium,  quod est omnino narratu dignissimum. Prouocabit nos Deum amantes in hoc liberalis istius serenissimi regis memoria, et eius operatio digna, cum cordibus fidelium et infidelium tinnierit tuba, non illa que ex eramento, sed que procedit de celesti thesauro, et aperiens os suum dicit: Conclude eleemosynam in sinu pauperis, et ipsa pro te exorabit . Hec de tali uiro cogitantes, occurrunt nobis plura cogitatione, auditu et sermone, que non possunt ascribi pre multitudine, quia illa solus Deus agnouit sua forti prudentia et scientia, ingenio et arte, que non possunt comprehendi miserabilis hominis uirtute. Et quia a nobis diligitur mundus, delectamur in huius excellentissimi regis operibus, in quibus, ut credimus, laudatur  Deus, Rex gloriosus, cuius regni heres erit perpetuus qui fuit mentis et corporis integra bonitate conspicuus. Quia eius iucunda et delectabili uita adhuc frueretur mundus, credat orbis uniuersus, si uoluisset Dei Filius pro peccatoribus occisus.

Aliquando proficiscente eo ad ecclesiam et prostrato in oratione coram Deo, quiddam uerecundie in ornamentis pellium a sancto collo dependentium sustinuit rex mitis et corde humilis. Fundente eo preces ad Deum, astat e proximo Rapaton latro, non ille fortissimus princeps latronum, qui tenet lectione principatum in libro Regum. Nam medictatem finalium chlamidis regis auferens hec ab eo suscepit mansuetissima et omni melle dulciora  mandata: »Recede abhinc, recede; sufficiat tibi quod abstulisti, quia et alteri necessarium erit quod reliquum est.« Confusus latro abscessit ad imperium sancti uiri, qui periclitantibus et pauperrimis hoc consentiebat ex more pro Dei amore, ut haberet eos apud Deum intercessores quos sciebat iam esse factos Dei ciues.

Sedes regalis, Pisciacus dicta, supra Sequanam posita, Francorum regibus satis est opportuna. In ea monasteria tria ab antiquis uiris didicimus facta, unum in honorem sancte Marie, aliud sancti Ioannis, tertium sancti Martini confessoris. E quibus unum in honore sancte Marie matris Domini rex bonus assumens et a nouo edificans, illud in ornamentis et clericis, auro et argento satis honorabile  reddidit. Quo laudandi Deum nunquam finem habuit. Porro orationibus ibi adherens Deo, cum ad locum repausationis sui humillimi corporis reuerteretur, post assuetos in oratione lacrymarum imbres fusos, inuenit ibi suam lanceam a coniuge gloriosa bene argento paratam. Hanc considerans aspicit a foris si quempiam reperiret argentum hoc cui necessarium foret. Inueniensque quemdam pauperrimum, interrogat caute si haberet aliquid ferramenti quo posset auferri argentum. Pauperi inscio ad quid ita requireret ait Dei famulus ut perquirat quantocius. Inter hec orationi uacabat. Adueniens is qui missus fuerat ferramentum offert tali operi satis congruum. Obserantur ostia domus et rex cum paupere argentum a lancea auferens pauperculo dat  bene faciens, et suis ipse sanctis manibus ei in sacculum mittens dat in mandatis, sicut mos erat, ut sibi in redeundo prospiceret ne uxor eius eum uidere posset. Obaudiuit preceptis regis necessitas pauperis. Peractis his, aduenit regina mirans quod factum fuerit de lancea, que sic erat destructa, de qua sperabat dominum suum forti letificari gloria. Ad hec Domini fidem iurans rex ioco huius se non esse facti conscium, inter eos amicabilis est exorta contentio quibus eleemosyne largitio profuit et proderit, faciente Deo, mortuis seculo, uiuentibus Deo. Quedam adhuc de eius non minima pietate narranda sunt.

Clericus quidam pauperculus de regno Lotharii exiens, ad hunc de quo loquimur seruum Dei  ueniens, est receptus. Is nempe clericus Oggerius dicebatur. Qui eum nimia bonitate suscipiens, suo sanctorum collegio sociauit clericorum et eum sufficienter in his que debuit, adornauit, sperans secum habitaturum non paucis diebus et annis. uerum in his que preuidere noluit inuentus est. Nam super eum dicta Dauid prophete merito dicta sunt: uerba oris eius iniquitas et dolus. Noluit intelligere, ut bene ageret. Iniquitatem meditatus est in cubili suo. Astitit omni uie non bone, malitiam autem non audiuit . Splendebat quippe in eo species Iude traditoris Domini, qui loculos habens, ea que mittebantur exportabat. Nam quodam tempore aduesperascente hora dici,  cena cum suis sumpta, incumbentibus iam noctis tenebris, dum ad complenda, et que sunt Deo reddenda cogitaret, ad domum Dei de more processit, preeuntibus ante se clericis cum ceroferariis non minimi ponderis. Quibus positis, significauit rex humilis ne accederent ad excelsa. Stat rex in angulo, et corde tacito Deo suo reddit uota iucundo. Meditans ergo in conspectu Domini, aspicit iam dictum Oggerium ad altare accedere, cereum ad terram deponere, candelabrum sinu contegere. Turbantur clerici, qui huius latrocinii debuerant esse custodes. Inquirunt dominum regem de furto; quibus se respondit nescire ullo modo. Peruenit hoc ad aures Constantie regine eius coniugis, de qua quidam ad nomen eius lusit dicens:


 Constans et fortis, que non Constantia ludit.

Hec accensa furore iurat per animam Willelmi sui genitoris custodibus mala se irrogaturam fore, luminibus priuari et malis aliis deturpari, ni reddant quod ablatum fuerat de thesauro sancti et iusti. Hoc ubi audiuit in quo erat requies pietatis, cum qui erat latrunculus aduocans, ita ad eum locutus est: »Amice Oggeri, abi hinc iam, ne te consumat inconstans Constantia uxor mea. Sufficiunt enim que habes, donec intres in terram natiuitatis tue. Sit Dominus tecum ubicunque perrexeris.« Ubi hoc audiuit furti dominus, cadens ad pedes piissimi regis uolutabatur clamans: »Succurre mihi, domine, succurre.« Ipse uero uolens eum eripere, dicebat: »Transi, transi, noli hic  permanere,« dans ei et alia cum his que absportauerat, ne deficeret in uia. Post aliquot dies idem Dei famulus credens illum iam posse suum attigisse solum, conuersus ad suos lepide et iucundissime dixit: »O bone Theudo  ut quid tantum laboras in querendo candelabro, cum Deus omnipotens illud suo attribuerit pauperculo? Scias etenim tu et tui quod illi plus quam nobis necessarium fuerat, cum Deus nobis peccatoribus omnia que sunt in terris attribuerit, ut subueniamus pauperibus, orphanis, uiduis et omni populo Dei.«

Palatium insigne, quod est Parisius, suo construxerant iussu officiales eius. Quod uolens presentia sui die sancto Pasche nobilitari, more regali  iussit mensam parari. Cumque aquam ad abluendas manus presto haberet, adest cecus quidam inter pauperum multitudinem coram eo assistentium, qui illius erant memoriale continuum, qui ut illi aquam iactaret in faciem humillimam effert precem. At ille continuo, uelut pro ioco ducens pauperis precem, dum primum in manibus accepit aquam, illius proiecit in faciem. Qui mox, uidentibus cunctis optimatibus qui astabant, cum respersione aque amissa oculorum cecitate, congratulantibus cunctis in Domino, letior inter conuiuas discubuit prandio. Fuitque discumbentibus tota die huiusce rei confabulatio ad omnipotentis laudem Dei; quorum uerba forte fuissent uana et otiosa, nisi tanto lumine forent illustrati illo  die. Nec immerito sane potest existimari quod palatium illud frequenti regio conuentu sit honorandum, quod diuina uirtus tali decorauit miraculo et populi sacrauit iubilo, dum uesci uoluit ibi deuotissimus rex die primo.

uigore iustitie uigens idem rex serenissimus studebat non continuari os suum mendacio, sed ueritatem corde et ore proferre, Domini Dei fidem iurans assidue. Unde nimirum suos, a quibus sacramentum recipiebat, uolens iustificare quemadmodum seipsum, fecerat unum phylacterium olocristallinum, in gyro auro puro adornatum, absque alicuius sancti pignorum inclusione, super quod iurabant sui primates, hac pia fraude nescii. Aliud quoque iussit parari argento, in quo posuit ouum  cuiusdam auis que uocatur grippis, super quod minus potentes et rusticos iurare precipiebat. O quam bene et congrue huic sancto uiro concordant illius sancti dicta prophete dicentis: Habitabit in tabernaculum Altissimi, qui loquitur ueritatem in corde suo: qui non egit dolum in lingua, nec fecit proximo suo malum, et opprobrium non accepit aduersum proximum suum . Cui utique bono illum adhesisse tota cordis intentione certissimum est, ut mereretur esse in superna hereditate beatorum coheres.

Quanta uero humilitatis uirtus in eo fuerit paucis edicendum est uerbis. Colloquium cum episcopis sui regni habens rex humilis, inter colloquium unumquemque aspiciens, uidit quemdam eorum mole  carnis grauatum, pedes suos dependere ab alto. Pietate ductus a longe querens subpedaneum reperit unum. Quod manibus Deo et hominibus charus apprehendens, illud tanto pontifici offerre non recusauit et sub pedibus eius ponere non est dedignatus. Erat autem hic episcopus Lingonensis, Lambertus nomine dictus, scientia, religione et bonitate pollens. In magna etenim ex hoc admiratione pro tali facto omnes episcopi et principes habuere sepefatum Rotbertum humillimum et inclytum regem.

Is quippe rex Deo dilectus Rotbertus semper meminit sancte legis, quia memor fuit operis Dei in omnibus uiis suis. Sciebat etenim scriptum: »Scientia, uirtus; custos uirtutis, humilitas sancta.« Et illud beati pape Gregorii: »Qui sine humilitate uirtutes  congregat, quasi in uentum puluerem portat.« Legerat quid dixerit quidam ex Patribus: »Omnis labor sine humilitate uanus est; humilitatis signum dat regnum celorum.« Nos ergo oremus omnipotentem Deum, ut hic electus, qui deposito omni tumore superbie coniunctus est Christo Deo sancte humilitatis uirtute, ita illi iungatur in seculo uenturo, ut in iudicio a sinistra parte disiunctus, non inueniat in eo iehsu Christus quod damnet in pena, sed quod pietate multiplici prouebat ad coronam, quam promisit diligentibus se ad gloriam. Hic etenim uir Dei tantus ac talis quod amauit, quod cupiit, quod credidit, Deus est Rex regum, Dominus dominorum spes utique certa fidelium.

 Iactantiam superbe mentis a se reiiciens rex humilis et cum multiplici pietate nominandus Rotbertus studebat illi semper placere uirtutibus bonis qui habitat in excelsis. Deuitans sublimes suscipiebat quos poterat humiles, qui certis temporibus ueras uero Deo redderent laudes. Suscepit in hoc et exemplum ab Ambrosio Mediolanensium ciuitatis uenerabili episcopo, qui binos Ecclesie sue, cui presidebat, clericos pro incessu superbo grauibus tradidit lamentis, donec, calcato tumore superbie, addiscerent humilitate pergere, qui erant correcti uirga sacerdotalis discipline. Idem namque beatus pontifex, in tractatu De diluuio et arca Ne, habitus hoc modo arrogantium curauit edicere, scilicet quales describit Isaias Iudee filias, oculorum micantes nutibus et  alta se ceruice iactantes. Sunt enim huiusmodi erigentes supercilia, inflato corde, elato pectore, ceruice resupina, qui solum quidem pedum prestringant uestigiis, toto autem se librant corpore et inani suspendunt texamine. In priora gressu prodeunt, in posteriora uerticem reclinantes, celum spectant: terram autem fastidiunt, tanquam ceruicis dolore suffixi, ut eam inclinare non possint. Hos igitur deleuit Deus de libro uite, dicens: Omnis qui se exaltat, humiliabitur . Nec inter merita sanctorum commentis [al., commeritis] facit adherere celestibus. Hec idcirco diximus, ut cognoscant omnes quis in tanto Francorum imperatore mundi fuerit despectus, qui humilitate sancta celorum possedit regna.

 Huius igitur inclyti regis auus Hugo, pro pietate, bonitate, fortitudine Magnus dictus, monasterium S. Maglorii confessoris Christi in ciuitate Parisius simul cum filio construens nobiliter, monachos sub regula patris Benedicti uiuere paratos ibi collocat, et in auro uel argento locum ipsum dicat, et ceteris ornamentis, pro salute sua et filii ac future posteritatis. Mater quoque eius supradicta Adhelaidis, admiranda satis in sancta deuotione regina, fecit monasterium sancti Frambaldi in ciuitate Siluanectensi, ubi duodecim ad seruiendum Domino clericos misit et de quibus uiuerent abunde subministrauit. Construxit et monasterium in territorio Parisiensi, uilla que dicitur Argentoilus, ubi numerum  ancillarum Dei non minimum sub norma sancti Benedicti uiuere paratas adunauit; ad laudem et gloriam bonorum omnium Inspiratoris et sub honore sancte Dei genitricis et perpetue uirginis Marie omnipotenti Domino dedicari et consecrari uoluit. Fecit nichilominus sancto pontifici Martino casulam auro operatam optimo, inter scapulas maiestatem ueri pontificis continentem, Cherubim quoque ac Seraphim colla Dominatori omnium submittentia. In pectore uero Agnum Dei, nostre redemptionis hostiam; quatuor e regione prefigens animalia Dominum glorie adorantia. Fecit et eidem beato confessori cappam unam intextam auro; duas uero ex argento. Speciali autem suo post Dominum amicorum  amico, beato uidelicet Dionysio, casulam miro itidem opere factam contulit. Cui et aliud, ut tantam decebat feminam, ornamentum contexuit, quod uocatur orbis terrarum, illi Caroli Calui dissimillimum. Sperabat enim se Deo fidelis regina partem habituram cum eo, cui promiserat Deus sermone non casso impetraturum pro quibuscunque petiisset. Etenim illius uniuersa progenies famulam se tanti martyris in omni opere proclamabat, reddens Domino suo que sunt serui debite seruitutis obsequio. Erant siquidem huic generationi speciales amici, sancta uidelicet Maria, et pater et dux monachorum sanctus Benedictus, sanctus quoque Martinus, sanctus nec ne Anianus atque uictoriosi martyres Christi Cornelius et Cyprianus; optatissimus uero gloriosus  martyr Dionysius ac inclyta uirgo beata Genouefa. Fertur autem dixisse moriens bonus Pater:

»O optime fili, per sanctam et indiuiduam Trinitatem te obtestor, ne quando animus subripiat acquiescere consiliis adulantium, uel muneribus donisque uenenatis te ad uota sua maligna adducere cupientium ex his abbatiis que tibi post Deum perpetualiter delego; neue animi leuitate ductus quolibet modo distrahas, diripias aut ira excitante dissipes. Specialiter uero tibi inculco nullo pacto ducem omnium, Patrem dico Benedictum, a te patiaris diuelli, illum apud communem Iudicem salutis aditum, tranquillitatis portum postque carnis obitum securitatis asylum.«

Que autem hec ancilla Dei, mater prudentissimi  regis Rotberti, opera bona fecerit, paucis adnotare libet. Ipse iuuenis laborabat forti infirmitate corporis, de qua erat patri et matri in timore periculum. Pro quo fecit in seniori ecclesia Aurelianensis ciuitatis, quam sanctus Euurtius per Dei dexteram fundauit et more ecclesiastico benedixit in sancte et uiuifice Crucis honore imaginem Domini et Saluatoris nostri Iesu Christi pendentis in cruce, ex auro puro, ut liberaretur a mortis periculo, quem Deus omnipotens iam apud se decreuerat regnaturum in mundo. Nam et eius uirtute liberatus est. Dederat autem et pater pro filio unico sancte Crucis loco urceum argenteum pensantem LX libras, qui usque ad hec nostra tempora permansit in domo Dei sancta.  Crescens quippe etate et uir factus uirtute totam terram sancte Crucis, quam Fulco episcopus pro adiutorio sui Hugoni potentissimo Beluacensi dederat; hic uir Dei, qui laude et uerbo omnipotenti complacebat Deo, mesto factus animo, per secula celebrando salutifere Crucis loco suo reddidit dono. Hunc denique locum, Aurelianensem scilicet sedem, specialius semper dilexit, quia in ea natus adoleuit, et post regeneratus ex aqua et Spiritu sancto, ibi assumptionis sue in Regem solemnem utique percepit benedictionem. Domnus etiam Theodericus eiusdem ciuitatis episcopus, cuius uox laudem Domini digne et laudabiliter eructabat, uolens haberi memoriam sui nominis in monasterio sancte Crucis, iubet uas fieri ex centum solidis auri optimi, in quo  consecraretur sanguis Domini nostri Iesu Christi. Iunxerat se tanto pontifici rex mente humili, qui superno tactus amore fecit in ipso sancto calice patenam ad conficiendum in ea corpus Redemptoris mundi, ut esset ei crucis signaculum in auxilium et sancta passio uera anime carnisque redemptio. Nihilominus et domnum Odolricum episcopum in sacerdotali uestimento sic honorauit, ut astans in sacrificio Domini circumtectus ex omni parte auro et purpura uideretur. Urceolum ex onichino factum, quod comparauerat rex ditissimus pretio LX librarum, iterum ipsi sancte Crucis loco contulit simul cum alio argenteo et manipulo. Dedit etiam et pallia tria pretiosa in ornatu ecclesie, pro sua suorumque filiorum salute, et alia multa que non possunt  littera notari nec numero comprehendi. Sanctorum enim corpora martyrum pretiosorum Sauiniani et Potentiani, qui passi sunt acerrime in Senonensi urbe, auro, argento, gemmis ita uestiuit ut in his delectaretur omnis mundus, quos in terris rex honorificauerat, laude dignis. Preterea Patri Benedicto et suis, cui semper totis adheserat precordiis, pro sua in tota mundi latitudine admirabili uita, piscatoriam Ligeritti fluminis benignissimus attribuit, scripto firmauit et ex his nil aliud quam intercessionis illius quesiuit suffragia. Sed et preceptum de immunitate Floriaci loci, seu de his que monasterii competunt utilitatibus, auctoritate regia firmauit et sigillo suo ut bonus et sapiens insigniuit. In ornamentis quippe ecclesiasticis Patrem Benedictum  honorans, quo eo amore dilexerit manifestissime aperuit. Nam altare sancte Dei genitricis Marie pallio pretiosissimo post ignem, qui fuit immensa nostri sancti loci calamitas, cooperuit et thymiamaterio usquequaque satis mirabili, auro et gemmis bene eleuato in sublimi, hunc sanctum deuotissime nobilitauit. Erat enim et hoc adplene conueniens thymiamaterium thuribulo aureo a Gauzlino abbate mirabilium factore patrato, cuius opus splendescit pre omnibus que uidimus ipsi qui hec scribimus, in Floriaco loco. Monasterium S. Cassiani confessoris summi in Hedua ciuitate, que et Augustodunus, nimia dirutum uetustate a nouo edificauit et in eo Dei ministros collocans abbatiam, sicut prius, construxit,  prebens sumptus his qui ibidem Deo deseruirent. Hoc ei studium, hec eius semper fuit in opere Dei uoluntas.

Palatio Compendii damnum accidit regi in furto nobili. Instabat tunc dies Pentecostes, quo Spiritus sanctus replens animas mundat fidelium corda, ut placeant Patri et Filio, quibus equalis Spiritus sancti portio. uolens illo die pater rex gloriosus filium suum statuere in regem, nomine Hugonem, strenuissime nobilitatis iuuenem, pro immensa patris et filii bonitate, que erat diuulgata toto terrarum orbe, ad faciendum eum festinabat omnis mundus, quia delectabatur in talibus. Fuit enim hic bonus iuuenis excellentissime probitatis, omnes complectens, omnes diligens, nullum despiciens, dilectus a cunctis  et semper amatus. Die autem primo perfecta benedictione mirabili, pater letus factus de filio, exsultabat gaudio immenso. Admonitio patris eo die talis facta est in filio bono: »uide, fili, semper sis memor Dei, qui te hodie participem sui fecit regni, ut equitatis et iustitie in semitis delecteris. Quod, queso, attribuat mihi Deus ut uideam, et tibi ut facias iuxta eius uoluntatem, que omnibus desiderantibus eam semper adest.« Inter hec festiua solemnia quidam clericorum, uesano corde meditatus peruersa, accelerat perficere ea. Speciem cerui ex argento mero facti uir Dei habens in thesauris suis eo delectabatur solemnibus festis. Acceperat hoc munus a duce Normannorum Richardo ad usus humanos, quod benignus ore, benignus corde, benigno  non distulit conferre Deo. Erat huic ornamento adiunctus scyphus corneus, quo deferebatur uinum ad celebrandum sacrificium. Hec aspiciens quidam pestifer et nequam clericus, arripit, caligis recondit, huc illucque uadens non inuenit cui ea uenditione contribueret, uel quomodo illam speciem cerui destruere posset. Credendum est cunctis ea pii regis seruata meritis, qui toto corde erat Deo fidelis. Nam tertia Sabbati in oratorio Turris Caroli colloquens cum quodam familiaritate perfecta sibi coniuncto, ecce fur ueniens ante altare se collocat, preces inutiles spargit et longa protrahens suspiria, facistergio altaris prolixo operit, simul cum scypho, et sic uerecundus abiit, nesciens miser quorum oculi super eum erant defixi. Cessans rex a colloquio uadit  ad altare pede leui cum amico uero, et sua accipiens reddit letus ministro, interminans socio ne, dum aduiueret, nomen eius seculo innotesceret et tanto uiro uerecundiam faceret.

uerum quia opponit se nostre narrationi quorumdam peruerse mentis intentio, qui omne bonum quod ipsi nequeunt assequi aliis inuidere et malignitatis caleaneo, prout possunt, premere non erubescunt, quique, si quid excessus humanitus admissum est, eo cuncta boni operis succedentia germina canino dente oblatrant suffocari, hunc sanctissimum uirum lacerare non pertimescentes: Non, inquiunt, hec que prolata sunt bona de eo opera ad salutem illius prouenient anime, quoniam non exhorruit facinus  copulationis illicite, dum commatrem et sibi consanguinitatis uinculo nexam duxit uxorem. Quorum irrationabilitatem placet euidenti sancte Scripture indicio conuincere. Sed, ne forte loquendi proclament aditum sibi intercludi, dent nobis aliquem sine prolapsione delicti. Quis uero castum se habere cor gloriabitur? cum nec unius diei infans mundus esse Scripture testimonio comprobetur? Siquidem ob inertiam desipientium comprimendam hec dixerim, non ut uiri ultro penitentis culpam occultem. Sicut enim sanctus Dauid, lege prohibibitus, Bethsabee contra fas concupiuit et rapuit, ita et iste, contra sacre fidei iura agens, prefatam mulierem nefarie sibi copulauit uxorem. Illi non solum satis fuit in mulierem peccasse, sed molita uiri innoxii  nece incurrit duplex peccatum. Huic profecto magis libuit Deum offendisse, quam a muliere duplici sibi lege prohibita torum seruare immaculatum. Sed utriusque peccati uulnus uerus humani generis benigna dispositione sanauit Medicus: illum per Nathan prophetam suum, dum pauperis uiri unius ouicule et diuitis ouium abundantis multitudine paradigmate obiecto, se reum agnoscens dixit peccasse; istum eque per domnum et uenerabilem Abbonem, Floriacensium a Deo preelectum abbatem, nunc, Christi fauente gratia, miraculis coruscum, spreta mortis formidine dure increpatum priuatim et publice. Cuius sancti uiri increpatio tam diu perstitit donec rex mitissimus reatum suum agnosceret, et quam male sibi copulauerat mulierem prorsus  derelinqueret, et peccati maculam grata Deo satisfactione dilueret. Uterque igitur rex Deo acceptus, utpote ab illo coronatus. Quos nudos peperit natura mundo, sancta dispositione sui gloriosos habere uoluit et inclytos seculo. Et quia, ut ait Scriptura, permittit Deus fieri quod non uult, permisit benigna dispensatio sic eos occumbere peccato, ut se humanitate equales subiectis recognoscerent, et reliquum uite tempus uigiliis et orationibus inherendo transigerent, uarias corporum passiones sustinerent, ut adimpleretur in eis sacre Scripture testimonium, que ait: Corripit Deus quem diligit, flagellat autem omnem filium quem recipit . Uterque peccauit, quod solent reges; sed a Deo uisitati  penituerunt, fleuerunt, ingemuerunt, quod non solent reges. Siquidem exemplo beati Dauid, domnus iste noster Rotbertus confessus est culpam, obsecrauit indulgentiam, deplorauit erumnam, ieiunauit, orauit et confessionis sue testimonium in perpetua secula uulgato dolore transmisit. Quod non erubescunt facere priuati rex non erubuit confiteri. Qui tenentur legibus audent suum negare peccatum, dedignantur rogare indulgentiam quam petebat qui nullis legibus tenebatur humanis. Quod peccauit conditionis est; quod supplicauit correctionis. Lapsus communis, sed confessio specialis. Culpam itaque incidisse nature est, diluisse uirtutis. Ob hoc nimirum ista facere non despexit, quia sciebat Deum pusillis et magnis fore timendum et potentem  quemque diuina admoneri Scriptura: Quanto magnus es, humilia te in omnibus et coram Deo inuenies gratiam. His igitur rex humilis, legibus absolutus, sue tamen reus fuit conscientie. Quibus uinculis se edomare desiderans, diuinum sibi precatur auxilium, ut ab omni criminis labe mundetur. Et reuera, cum mitis et corde mansuetus egregia semper habuerit sanctus rex sue mansuetudinis et pietatis insignia, ita ut aduersariis suis frequenter ignouerit atque ab eorum nece abstinendum putauerit, non est mirum quod tam grauiter doleat noxium sibi obrepsisse peccatum. Et ideo a peccatis mortalibus liberari se postulauit, laudauit Dominum Deum suum, iustitiam Domini predicauit, et exsultauit eius lingua  iustitia de celo prospicientis, que processit de utero intacte uirginis.

Unum uero quiddam memoria dignum a patre huius inclyti regis et a Deo electi patratum, huic lectioni inserere dignum duxi. In eo namque sacerdotes ueridici, abbates et monachi, sancte norme non nescii, exemplar uirtutem, quod non solum imitari, sed etiam admirari ualeant, inuenient. Ante omnia autem pietatis et misericordie omni laude extollenda insignia. Quodam namque tempore sanctum diem Pasche in ciuitate Parisius solemniter celebrans, secunda Sabbati ad domum suam apud Sanctum Dionysium letus regressus est, ibique solemnes exegit dies. Tertia autem Sabbati adueniente hora, qua laudibus laudaretur per omnia secula  Deus, surgit a lecto et ad ecclesiam ire disponit. Aspiciens ergo uidet duos ex aduerso iacentes in angulo, operi insistentes nefario. Horum fragilitati condolens, ornamentum pellium, quod erat pretiosissimum, tollit a collo et super peccatores proiicit corde benigno. Quo facto, ecclesiam sanctorum omnipotentem Deum rogaturus intrauit, ubi pro ipsis peccatoribus ne perirent orauit. Prolongata uero oratione et sperans iam abiisse mortuos peccatores, qui penitentia uiuerent Deo, euocat sui corporis custodem, et ut aliud sibi eiusdem generis deferat ornamentum humillimis uerbis imperat, mandans hoc minis imperialibus, ut neque coniugi gloriose, neque alicui istud unquam manifestaretur. O quam perfectus, qui sic suo peccatores protexit  uestimento! quam sanctus sacerdos! quam pius abbas religiosusque monachus! quam rectissima uirtutis et perfectionis norma, cui inniti potest iustitie concupiscens semitas! Tali quippe mandat monachorum pater et dux confiteri peccata, qui sciret sua et aliena curare uulnera, non autem detegere et publicare. O felix participatione Dei pietas et misericordia, que sic floruerunt in tanto et tali uiro! quas et ipse Rotbertus noster quasi hereditario iure a patre relictas possedit.

Ingo summe ingenuitatis uir et bonitatis, abbas Sancti Germani Parisius ciuitate constituti monasterii, ad hunc Dei famulum pro sua et fratrum utilitate Aurelianis duos boni testimonii direxit fratres. Qui ab eo uisi pacis honorati sunt osculo, ut ei mos  erat, interrogatique sunt benignissime qua causa ad eum properassent. uocabantur autem propriis nominibus Herbertus unus, alter uero Gauzfredus, haud infimi ordinis monastici uiri. Quibus pio de more imperat ut post matutinos hymnos sua presentia assisterent et de quibus uellent audientiam haberent. Quibus iussa obseruantibus contigit ut in ipsa ecclesia, in qua consederant, his cernentibus, candela exstingueretur. Qua exstincta, religiosum uirum, Theudonem clericum proximum suum a lecto euocat candelamque porrigens ad requirendum lumen quantocius dirigit. Interea deuotissimus rex psalmis et orationibus uacans, dum qui missus fuerat reuertitur, uidet uirum Domini candelam ardentem tenere in manibus, qui tenebat caritatem in  moribus. Quod admirans et Deum hymnisonis uocibus laudare cupiens, omnimodis illum prohibet, ut a iactantia superbe mentis ex toto se liberans, Dei in omnibus collaudans uirtutem diceret cum Dauid: Ego sum uermis et non homo, opprobrium hominum et abiectio plebis . Et iterum: Humiliatus sum usquequaque, Domine; uiuifica me secundum uerbum tuum .

Legimus in diuinis uoluminibus quod seruire Deo regnare est. Quod pro certo cognouit qui admonuit, dicens: Seruite Domino in timore . Quod utique iste noster, de quo loquimur, uir beatus adimpleuit pro posse et uelle. Et sicut Moyses Dei famulus, precibus humillimis, manibus extensis  prostrauit Amalech; ita et hic uerus Dei amicus, suis deuictis hostibus uirtute sancti Spiritus, semper Deum habuit adiutorem, qui est salus omnium. Resplendebat quippe in eo animi dulcedo, qua omnem sibi conciliabat hominem. Erat ei sapientia salutaris, qua delectabatur cum suis. Docebat quosdam in lectionibus, alios in hymnis et laudibus, et ad talia semper exhortans, omne secundum apostolum omnibus fiebat, ut cunctos lucrifaceret . Ceterum quod pontifices ipsi abbatesque facere pigritabant, quorum est errantes corrigere et bonos quosque exemplo suo ad meliora prouocare, ipse uerus Dei amicus audebat; de cuius cordis thesauro procedebat uox exsultationis et salutis, qua delectari gaudebat cum omnibus sanctis,  secundum Apostolum carnem suam crucifigendo cum uitiis et concupiscentiis mundi huius , delectabile semper diuinitati seipsum preparans templum. Ad diuinum officium primus, ad laudandum Deum sedulus. Quocunque illi erat eundum preparabatur uehiculum, quod deportaret diuini ministerii tentorium. Quo in terram fixo, deponebantur ibi sancta, ut quia secundum Psalmistam: Domini est terra et plenitudo eius, orbis terrarum et uniuersi qui habitant in eo , proderet se deuotum famulum, quouis in loco Deo deuotas persoluere laudes. Erant enim fixa et bene plantata in corde mansuetissimi et Deum bene amantis regis beatissimi Antonii uerba: »Iesum Christum semper desiderate, quia in omni sede terrarum constituta  regna celorum.« Sanctas noctes, hoc est natiuitatis Domini, sancti Pasche et Pentecostes, sic totas ducebat insomnes usque ad summum mane ut nec sedens uel stans somnum caperet, donec quam exspectabat et desiderabat salutiferam corporis et sanguinis Domini nostri Iesu Christi perceptionem perciperet. Probata de eo res ista et in omni seculo manifestata. Solemnitate uero natiuitatis sancti Ioannis Baptiste, hanc quam in natiuitate Domini tenebat consuetudinem ut post laudationem Domini, que est in hymno Te Deum laudamus, missa celebraretur deuote, que sanctis est libris prenotata, in primo mane. Hoc sancta constituit auctoritas Gregorii Magni et aliorum in missa; Amalarii uero iterum  doctrina, quam assumpsit ex dictis sanctorum Patrum.

Quis autem ei mos fuerit dande eleemosyne in sui regni sedibus non pretermittimus. In Parisius ciuitate, Siluanectis, Aurelianis, Diuione, Antissiodoro, Aualone, Meloduno, Stampis, in unaquaque harum sede, trecentis, uel, quod est uerius, mille pauperibus dabatur panis et uini abundantia, et hoc specialius ipso quo ad Deum transiit anno, qui est incarnationis Dominice millesimus tricesimus secundus. Preter hec, quo ibat quotidie in sancta Quadragesima C aut CC iubebat pauperibus dari panem, piscium et uini cibaria. In die autem Cene Domini, non uidentibus incredibile, u dentibus uero et seruientibus in tali negotio satis admirabile, cum non  minus quam trecenti ipsa die sua prouidentia congregati, de eius sancta manu flexo poplite in terram, unusquisque legumen, piscem, panem, denarium unum sumebat in manibus. Et hoc hora diei tertia. Hora itidem sexta. Itidem centum clericis pauperibus prebendam panis, piscis, et uini concedebat; duodecim unumquemque eorum honorans denariis, corde et ore Dauidicos semper decantans psalmos. Post mensam uero preparans se ad Dei seruitium rex humilis ponebat uestimenta sua, indutus ad carnem cilicio, adiunctoque clericorum collegio centum sexaginta et eo amplius numero, ad exemplum Domini eorum pedes lauans capillis capitis sui tergebat, et ad mandatum Domini singulos eorum duobus solidis remunerans, clero presente et diacono  astante, qui lectionem legeret secundum Ioannem in Cena Domini dictam et factam. Talibus factis occupabat se rex meritis gloriosus, loca sanctorum perlustrando toto die sancto Parasceue et crucem Domini adorando usque iu uigilia sancte Resurrectionis, in qua assumebat statim sacrificium laudis, que non defuit ab eius ore in omnibus seculis. His et huiuscemodi uirtutum meritis bonorumque operum exhibitionibus gloriosus et toto orbe predicandus Rotbertus rex se mirabilem mundo prebuit, cunctis posteris imitabilem dereliquit.

Hic autem post Deum specialis gloria regum, pro sacrato sanctorum apostolorum numero, quos semper amabat corde benigno et quorum solemnes festiuitates  uotiuo preueniebat ieiunio, ad horum exemplum duodecim pauperes secum ducebat, quos specialius diligebat. Quibus ipse erat uera requies post labores. Nam his sanctis pauperibus comparans fortissimos asinorum pullos, ante se, ubicunque pergebat, letantes, Deum laudantes et animam suam benedicentes dirigebat. In his nempe et aliis innumerabilibus pauperibus recreandis nunquam habuit nolle, sed semper uelle. Morituris his fortis erat prouisio, ne quis minueretur de numero, eratque eis uiuorum successio et apud Deum tanti regis oblatio. Hoc studium, hec eius semper fuit bona uoluntas, cui semper adheserat, participatione summi boni; uera bonitas, in qua clarissimus uersificator his uersibus est delectatus:

 Maior cura boni est fratrum releuare labores,
   Et fieri optatum tristibus auxilium.
Pascere ieiunos, nudos uestire, ligatos
   Soluere, discordes conciliare sibi.
Et quecunque homines miseri solatia querunt,
   Hec, ut possibile est, promere corde pio.
Ut recte uere cupidus uereque benignus
   Que mala sunt fugiat, que bona sunt faciat.
Hec omnia in tanto uiro fuisse omnis cognouit mundus, quia eum semper dilexit Deus.

Preterea construxit a nouo in urbe Aureliana monasterium sancti Aniani singularis sui apud Deum aduocati. Qui quam pium sancte deuotionis amorem erga eumdem habuerit nullus edicere ualet, quia illum suum semper post Deum adiutorem, protectorem  et defensorem habere uoluit, ad quoscunque potuisset pergere gressus. Nam uno die a quodam suo speciali amicorum amico interpellatus ut quid talem ac tantum pontificem et non alios sic sanctos suis sanctis laudibus extolleret, respondisse humillima et piissima uoce fertur: Quis est Anianus? Anianus, Anianus pro certo est uera nostrorum consolatio, laborantium fortitudo, regum protectio, principum defensio, pontificum exsultatio, clericorum, monachorum, orphanorum et uiduarum egregia et inenarrabilis subleuatio. Et illudens ad circumstantes pueros ait: Num et iste, de quo loquimur, Arianus. a penis uirgarum uobis pueris non est frequens, uera et probata liberatio?

Ardens tanti pontificis honore hic redolens flos et  decus Ecclesie sancte, et gratia Dei desiderio eum in altiori uolens constituere loco, domum Domini super eum in melius construere cepit et, Deo cooperante et sancto Aniano auxilia prebente, ad finem usque perduxit. Habet namque ipsa domus in longitudine tensas quadraginta duas, in latitudine duodecim, in alto decem, fenestras centum uiginti tres. Fecit et altaria in ipso monasterio ad laudem sanctorum numero nouemdecim, quorum memoriam hic adnotare curauimus; principale, in honorem apostoli Petri, cui supradictus rex associauit coapostolum Paulum in benedictione, cum non antea ibi nisi solius sancti Petri esset ueneratio; ad caput S. Aniani, unum; ad pedes, aliud; aliud in honore S.  Benedicti; cetera sunt in honore eorum quorum nomina sunt ascripta, sancti uidelicet Euurtii, sancti Laurentii, S. Georgii omniumque sanctorum, item S. Martini, S. Mauritii, S. Stephani, S. Antonii, S. uincentii, sancte Marie, sancti Ioannis, sancti Saluatoris, S. Mamerti, S. Nicolai et S. Michelis. Caput autem ipsius monasterii fecit miro opere in similitudinem monasterii sancte Marie matris Domini et sanctorum Agricole et uitalis in Claromonte constituti. Lecticam ipsius S. Aniani a fronte auro bono et optimo, et lapidibus pretiosis et argento mero preoccupauit. Tabulam ad altare S. Petri, in cuius honore exstat locus, auro bono totam cooperuit, de qua Constantia, nobilis regina, eius coniux gloriosa, post mortem uiri sui sanctissimi  Deo et sancto attribuit Aniano summam, scilicet librarum septem ipsius metalli in meliorandis a se monasterii facti tectis; quibus ab imis ad superiora apertis, celum melius cerneretur quam terra. Exstitit in ea quantitas auri quindecim librarum probati. Quod reliquum fuit in quibus debuit distribuit, quia erat ei sollicitudo Ecclesiarum Dei, iuxta utile senioris sui uelle. Post que omnia cupidus sancte benedictionis rex Rotbertus gloriosus, sue ordinationis, benedictionis et assumptionis in regem anno tricesimo sexto, iussione imperatoria euocauit archipresules Gauzlinum Bituricensem et abbatem Floriacensem, Leothericum Senonensem, necnon et Arnulphum Turonensem. Quorum presentiam subsequuntur presules Odolricus Aurelianensis,  Theodoricus Carnotensis, Bernerius Meldensis, Guarinus Beluacensis, et Rodulfus Siluanectensis. Non defuit etiam presentia domni et uenerabilis Odilonis, Cluniacensium abbatis, et aliorum bonorum uirorum non minimi meriti, cum quibus semper desiderabat colloqui. Ab his pro certo et aliis Dei ministris leuatur illud nobile corpus amici Dei Aniani sanctissimi de sepulcro cum corporibus sanctorum Euspicii, Monitoris et Flosculi confessorum, Baudelii et Scubilii martyrum et Agie matris S. Lupi confessoris; et ab ipso glorioso rege et aliis, quos iam prenotauit littera, qui pro tali negotio aduenerant, custoditur, laudatur, et decantatur in hymnis et laudibus in ecclesia S. Martini quoadusque prepararentur utilia et necessaria sancte benedictioni.  Preparatis ergo omnibus, ab ipsis sanctis sacerdotibus locum ipsum benedici et consecrari solemniter fecit, anno Dominice incarnationis millesimo uicesimo nono, indictione duodecima. Sumitur itaque humeris inclyti regis gaudentium simul et letantium populorum et transfertur cum laudibus in templum nouum, quod ipse inclytus Rotbertus edificauerat, laudantes Dominum et S. Anianum in tympano et choro, in chordis et organo, et eum in loco collocant sancto ad honorem, gloriam et laudem Iesu Christi Domini nostri et famuli sui Aniani, speciali gloria decorati.

Expleta benedictione solemni et omnibus que ad dedicationem sancti templi pertinebant, uadit iam  cum reuerentia nominandus pater patrie Rotbertus ante altare sanctissimi Petri et dilecti domni Aniani, in conspectu omnium populorum, et exuens se uestimento purpureo, quod lingua rustica dicitur rocus, utroque genu fixo in terram, toto de corde ad Deum supplicem fudit precem in his uerbis: »Gratias, inquit, ago tibi, bone Deus, qui ad effectum meam uoluntatem hodie meritis S. Aniani perduxisti, letificans animam meam de corporibus sanctorum cum eo hodierna die triumphantium. Da ergo, Domine, per hos sanctos tuos uiuis delictorum indulgentiam, defunctis omnibus uitam et requiem sempiternam. Tempora nostra prospice, regnum tuum, quod tua pietate, misericordia, bonitate nobis datum est, rege, dispone, custodi ad laudem et gloriam  nominis tui, S. Aniani uirtute mirabili patris patrie ab inimicis mirabiliter liberate.« Peracta oratione, ad sua quisque letus regreditur et de suis donariis ipso die locus insigniter nobilitatur, in quatuor scilicet palliis pretiosissimis, et urceo argenteo et capella, quam post obitum suum Deo omnipotenti et sanctissimo confessori delegauit Aniano. Capella autem huius piissimi, prudentissimi, potentissimi regis Rotberti, talis fuit: Cappe octodecim bone, optime et bene parate. Libri Euangeliorum aurei duo, argentei duo, et alii duo parui, cum missali uno transmarino, bene parato ebore et argento. Philacteria aurea duodecim. Altare unum auro et argento mirabiliter paratum, continens in medio petram laudabilem, que dicitur  onichinus. Cruces auree tres. Maior ex his continet in se libras auri puri septem. Signa quinque. Unum ex his satis mirabile, in quo duo millenaria metalli et sexcente libre fuerunt, cui imprimi iussit signum baptismi de oleo et chrismate facti, sicut ordo deposcit ecclesiasticus, et ut uocaretur Rotbertus attribueret Spiritus sanctus. Dedit etiam et huic sancto ecclesias duas, Sentiliacum et Rutinagum, cum uillis et omnibus que ad ipsas pertinent, quas precepto regali firmauit et corroborari iussit. Promeruit autem et a domno Theodorico uenerabili Aurelianorum episcopo altaria ipsarum ecclesiarum cum pontificali priuilegio de ipsis a se facto, quod sancto contulit Aniano et regi inclyto, qui eum in  uoce exsultationis semper dilexerat de corde bono.

Castrum Crispiacus dictum a Waltero potenti nobiliter constructum Suessionico in territorio, Abbatiam sancti Arnulfi a se factam nobilis nobilem et per secula reddidit illustrem. Nostra enim etate ibi abbatem quemdam, Lezcelinum nomine, constituit, boni testimonii uirum, professione regularis uite monachum, quotannis uenientem ad hunc Dei uirum. Suscipiebatur ab eo ut Dei seruus, et colloquium habentes de celestibus, post in redeundo honorabatur ab eo honorabilibus muneribus quam splendide, que erant iuncta celestibus perfecte caritatis uirtute. Quodam autem tempore sancte Quadragesime Pisciaco ad regem de more properans, temporales simul et spiritales sumpserunt cibos. Auita se  posthec coniungentes bonitate, offert regi caritatem Dei abbas bonus, pro releuatione corporis eius humillimi, ut haberet leuamen ciborum, qui precibus pulsans ostia celorum fieret consors sanctorum. Hoc renuens uir pietatis et incumbens se terris omnimodis orabat ne ui eum opprimeret, quia talibus obediens nullum adhuc Deo ieiunii uotum obtulisset. Abba hoc audiens taciturnitatis uincula suscepit, et meditans corde quod esset perfectus uirtute, pro ieiunii eius obseruatione, suscepit eum in multimodam et non numerosam missarum celebrationem, ut attribueret ei Deus in his firmam deuotionem. His letus rex donis a sancto uiro perceptis, Deo gratias egit et sanctum celebrauit continuo ieiunium, exspectans Dei et Domini nostri  Iesu Christi resurrectionem. Erat et hoc amatori bonorum in religione pro suarum emundatione culparum quod, a sancto Septuagesimo usque in pascha, nulla usus culcita frequenter eum suscipiebat ad iacendum fortissima terra, tendentem indesinenter ad ethera. Prosit tamen pro his et aliis anima eius subscripta et breuis oratio: Priorum actuum eius maculas Deus tergat, obliuioni perpetue tradat, partem ei in resurrectione prima concedat qui est resurrectio mortuorum iehsu Christus uiuens et regnans in secula seculorum.

Cordi meo quid dulcius, quid iucundius potest iungi quam ut preceptorem, adiutorem meum, in omnibus Dei operibus collaudem? Redeo, redeo et, sicut solebam in diebus quibus nos simul respiciebamus,  eius mihi amabilem et desideratissimam recipio bonitatem. Delector etiam in illa et experior quid utilitatis mihi illa fuerit. In illa, ut mee est recordationis, nil accipio, nil sentio quam ut bonus filius de patre bono, amicus de amico, dilectus de dilecto. Erubesco tamen ualde in huius admirabilis uiri operum bonorum narratione, cum in eo semper floruerint que sunt fixa summis celorum, pro lucratione animarum et corporum. Quempiam uidens desudare in Dei opere, hunc exhortabatur uoce, clanculo alleuans munere, cuius erat donum promissis pauperrimum, dato permaximum. In fundo monasterii Floriacensis loci paterna imitabilis abbatis mei Gauzlini iussione ecclesiam cepi edificare,  modicam quidem, sed festiuam; ad quam occurrebat populus amore quorum erat sacranda condigna benedictione. Licet esset imperfecta, quamuis lignea, tamen promouit se rex uir celestium desideriorum a uitriaco castro, desiderans eam uidere aspectu sanctissimo. Fuerat iam iussu domni et amabilis Odolrici pontificis a uenerabili Bituricensium archiepiscopo Gauzlino benedicta, dante eo in circuitu plenissime terram ipsi ecclesie perutilem. Intrans in ea rex et orans pallium quatuor librarum super altare posuit; quod quia in honore sanctorum Dionysii, Rustici et Eleutherii, consecratum fuit, procul dubio eius cordi ita insedit ut suis piis aspicientibus oculis, post ad eum Parisius me ueniente, de reliquiis ipsorum martyrum, almi  scilicet Dionysii, Rustici et Eleutherii, splendide exornaret, intercessionibus ditaret. Protectionis eorum dona hec sunt: De casula sancti Dionysii, dalmatica sancti Rustici, casula sancti Eleutherii, de uestimentis eorum sanguine aspersis, de carnium eorum puluere et funiculo triplici, quo fuit astrictus Dionysius martyr Domini pretiosus. His et aliis sanctorum pignoribus a rege amante Deum nobiliter insignitus est locus. Suscepte sunt autem ipse sanctorum supra dictorum pretiosissime reliquie in Floriaco monasterio a domno Gauzlino abbate, in dando et accipiendo satis honorabili uiro, die Kalendarum Octobrium, quo celebris agitur in omnibus seculis sanctorum Germani, Remigii atque uedasti solemnitas confessorum. Sane peccatis  existentibus ipsa ecclesia post ignibus adusta, iterum a me misero, auxiliatrice manu Domini operante, sancte Marie matris Domini, Patris quoque Benedicti et eorumdem sanctorum adiuuantibus meritis, que erat lignea facta est lapidea, quam magne bonitatis gloriosus episcopus Odolricus sua, non alterius, ut prius, manu Domino Deo et suis sanctis dedicari et consecrari uoluit. Fecit ut decebat talem uirum. Quippe qui sic me protexit amore omni quo aduixit tempore, operante Dei uirtute, ut in his quecunque uolui nunquam eius habuerim nolle, sed semper quod est honestum et utile. Hereditatem sanctorum sacerdotum, quam semper hic sacerdos inclytus honore pontificatus consequi desiderabat, hanc quesumus ei tribuere dignetur  Pontifex summus, Deus et Dominus noster iehsu Christus. Huius peccata destruat, collocet in celestibus, iungat celorum ciuibus Redemptor et Conditor, et sanctarum animarum mitissimus liberator. Intrantes hanc ecclesiam pre oculis habent subscriptos uersiculos, memoriam sancti Dionysii et factoris loci retinentes, quos binis partibus diuisos agnoscunt altaria, quorum sunt honore sacrata. Ad sinistram partem altaris sancti Dionysii hi sunt:

Ista Dionysius penetrantes limina sanctus,
   Auxilio sancto consociet Domino.
Quem quicunque petis Dominum deposce tonantem,
   Quatenus Helgaudum seruet amore suum.
Cuius amor Christo sic sic uenerabile templum
    Construxit Domino atque Dionysio.
Item ad dexteram:

Est domus ista Deo sine fine dicata superno,
   Helgaudi studio consilioque boni.
Hinc paradisiaci pulsatur ianua regni:
   Hinc pia plebs Domino coniubilat supero.
Intrantes pariter Christus conseruet iehsu.
Dicite, cuncti, uoce fideli omne per euum:
Sic fiat: Amen, amen, amen.

Huius certe temporibus, cuius adiuuante Deo facta describimus, fulsit in monasterio Floriacensi loco celebri splendidus mundo Gauzlinus abbas merito, sanctis Deo coniunctus operibus, pollens scientia spiritali simul et humana. Inerant eius  cordi Abonis magistri prolati sancte Scripture flores boni, de quibus honestissime imbutus ita eructabat omnibus, ut possent delectari in celestibus. In sanctis eleemosynis ita largissimus, ut ipse positus in fortissimis frigoribus a se uestes pellium abiiciens, pauperes Christi indueret, ut a remuneratore bonorum premium perciperet, de quo audiret: Nudus fui, et uos operuistis me. Quod uni ex minimis meis fecistis, mihi fecistis: uenite, benedicti Patris mei, percipite regnum quod uobis paratum est ab origine mundi . Hunc perfectus rex ita suis affixit obtutibus, ut cum pre ceteris diligens suis eum specialiter deuinceceret consiliis, que ab eo probe probata, semper ea habuit honesta, nunquam tamen iniusta. In honoribus  seculi eum honorans attribuit illi honores non minimos, abbatiam S. Benedicti, que est caput totius ordinis monastici et episcopatum Bituricensem sancti protomartyris Stephani, principatum tenentis totius Aquitanie, qui fuit et est honor et decus Francie. In quibus que peccauit uera caritas et eleemosyna, que in eum floruerunt uirtute magna, perpetue tradent obliuioni actione felicis boni, quod habuit participatione summi boni. In diebus quippe Septuagesime residens rex illustris Parisius ciuitate misit ad eum abbas humilis ex more pro sacratissimi loci utilitate. Qui missi erant his propriis appellabantur nominibus: Albericus unus sacerdotii gloria decoratus, largiflue caritatis uir; cui adiunctus Dei dono et excellentissimi  patris Gauzlini imperio, frater de nomine dictus Helgaudus, quem iste princeps Dei affectu diligebat paterno; tertium secum habentes in obsequio fraternitatis laborantem, Hisembertum nomine, conuersione dignum factum monachum. Dies autem sancte Quadragesime Pisciaco celebraturus, iter accelerat nobiscum proficiscentibus eius preceptis imperialibus, in quo erat rationem redditurus, de quibus eum adieramus. Cum ecce uenientes ad portum Sequane, qui dicitur Caroliuenna, hoc est piscatoria, que erat difficultate transmeabilis, iussione eius sancta soli nauiculam intrauimus, ipso aspiciente et considerante quis finis non assumeret, quos ad se uenire alacres et incolumes exspectabat.  Affuit nobis miseris huius intercessione regis, qui laudatur, benedicitur et adoratur ubique Deus. Nauigantibus nobis et equos nostros iuxta lintrem frenis trahentibus, contigit unum sonipedem, indomitum et nunquam talia id actum, in mediis fluctibus duos in naui anteriores posuisse pedes; cuius forti rabie nauis periclitabatur, trahens nos iam in profundum. Inclamans rex post Deum altissimum cum suis et uirtutes celorum, dat uoces immensas ad celum nostro pro periculo. Pronuntiat grandi uoce frena relinquere, et equos longe a naui arceri. Ad cuius amabilem uocem laxatis frenis, ut iusserat, et equi pedibus de naui eiectis, cepimus ad littus euehi. Ipse quoque sanctum Dionysium sanctumque Benedictum et omnes sanctos Dei in  adiutorium nostrum prouocabat, lacrymis perfusus oculis. Cuius precem audiuit is qui est in secula benedictus Deus. Factum est ut uoluit, et deducta naui ad terram, suscepit nos per Dei gratiam incolumes, qui eramus simul cum eo mirabilem Deum laudantes. Ex quo facto habuit nos Deus omnipotens omni tempore laudatores. Mansimus autem cum ipso Dei uiro illo in loco triduo, delectati dulci eius colloquio, sicut et aspectu iucundo. Cuius, quesumus, sanctissimam animam suo collocet in regno, qui eam redemit sanguine pretioso!

Adhuc in maiori quam ingressi sumus loco placet ponere pedem, ad eius gloriosum festinantes transitum in describendo, quem laudibus ueracissimis et non falsis, apertis et non fictis, Domino nostro  audebimus commendare, sancti Spiritus uirtute ut mereatur euadere diem ultionis extreme, insignitus signaculo Trinitatis sancte. Sed quia adhuc quedam de eius mira operatione, que sunt uere humilitati sociata, nos scripsimus et que multis prosunt et proderunt ad salutem, restat ut, his manifestatis, non teneat nos otiosos eius sanctissimus obitus, qui dono Dei exstitit laudabilis et gloriosus. Habens desiderium mori seculo et uiuere Christo Deo, Rex strenuissimus eum, cui est omne quod est et cui attribuimus omne quod scribimus, desiderans uidere, uoluit terris habere socium, quem non potest capere celum. Proficiscente eo quadam Quadragesima ad sanctos, Dei seruitio sibi coniunctos, adit, orat, honorat, aures eorum precibus humillimis  et salutaribus pulsat ut cum ipsis et sanctis omnibus inueniri posset in Dei laudibus dignus. Laborabat in hoc carnis et spiritus fortitudine, ut euinceret Dei uirtute. Intrans fines Bituricum suscipit eum sanctus protomartyr Stephanus cum sancto Maiolo meritis precipuo, sancta Maria, cum celebri Iuliano martyre summo, iterum ipsa piissima uirginum uirgo Maria, cum sancto Egidio confessore magno. Inclytus uero Saturninus cum forti uincentio, dignus Antoninus cum Fidi martyre, sanctus Domini Giraldus ipsum iam reuertentem ad propria sancto iterum reddit incolumem Stephano glorioso, cum quo terris letum deducens diem Palmarum, properat Aurelianis, ibi in Pascha percepturus Auctorem nostre salutis. Quo itinere, multa ab eo  fuerunt dona sanctis data, a pauperibus uero eius manus nunquam fuit uacua. Nam ipsa terra multos habens infirmos et precipue leprosos, hos uir Dei non abhorruit, quia in Scripturis sanctis legit Domiminum Christum multoties in speciem leprosorum hospitio susceptum. Ad hos auida mente properans et intrans, manu propria dabat denariorum summam et ore proprio figens eorum manibus oscula, in omnibus Deum collaudabat, memor uerborum Domini dicentis: Memento quia puluis es et in puluerem reuerteris . Ceteris autem mittebat deuote pro Dei omnipotentis amore, qui operatur magna ubi est. Tantam quippe gratiam in medendis corporibus perfecto uiro contulit diuina  uirtus ut, sua piissima manu infirmis locum tangens uulneris et illis imprimens signum sancte crucis, omnem auferret ab eis dolorem infirmitatis. Charitatis integre non immemor seruus Dei considerabat pretiosa Martyrii monachi facta, qui proprio leprosum astringens uestimento illumque suo leuans humero, dum ei seruitutis officia dare uoluit, repente ad ethera rediit et ei ascendens dixit Christus, qui in specie leprosi fuerat susceptus: »Martyri, tu me non erubuisti super terram, ego te non erubescam super celos.« Habeat hic, de quo loquimur, prestante Deo, partem cum sancto Martyrio, qui istis et aliis bonis operibus festinabat se sociari Christo Deo.

 In edificationibus uero ecclesiarum Dei hic temporali simul et spiritali oleo inunctus rex, sancte benedictionis dono suam potentiam et uoluntatem adimplere desiderans et ad eterne beatitudinis palmam consequendam anhelans, inter alia cogitare cepit et post cogitata ad effectum perducere, sancti Dei, cuius sublimitatis, cuius meriti quaue essent honorandi et extollendi laude, de quibus nulla ei cunctis temporibus loquendi laudandiue fuit satietas. Enimuero apparebit in his que subter sunt adnexa, descripta et superioribus iuncta, quia omnia semper fuerunt ei cure, scilicet que sunt pudica, que sunt casta, que sunt sancta, et que habet uirgo uere mater Ecclesia sancta. Attamen nunquam fuit illi Deus obliuiosus. In ipsa autem ciuitate  Aurelianis edificauit monasterium in honore sancti Aniani, ut diximus; item, aliud in honore sancte Marie matris Domini nostri Iesu Christi et S. Hilarii confessoris summi. Sancte itidem Marie genitricis Dei, cognomento Fabricate. Fecit inibi et monasterium sancti uincentii martyris Christi; monasterium S. Pauli apostoli, in Cantogilo uilla; monasterium S. Medardi, in uitriaco castro; monasterium S. Leodegarii, in silua Aquilina; monasterium sancte Marie in Miliduno castro cum alia ecclesia; monasterium S. Petri et S. Reguli, in ciuitate Siluanectensi; monasterium sancte Marie in Stampensi castro; item in ipso castro, ecclesiam unam, in palatio; in ciuitate Parisius, ecclesiam in honore S. Nicolai pontificis  in palatio; monasterium S. Germani Antissiodorensis, S. Michelis ecclesiam, in silua cognominata Bieria; item monasterium S. Germani Parisiacensis cum ecclesia S. uincentii, in silua cognominata Ledia; in uilla, que dicitur Gomedus, ecclesiam in honore S. Aniani; item in uilla Faida, ecclesiam in honore S. Aniani; monasterium sancte Marie, in Pisciaco; monasterium S. Cassiani in Augustiduno. Pro his omnibus et aliis innumerabilibus que per Domini uirtutem operatus est bonis, oremus singuli, oremus omnes et dicamus: »Deus, qui inter sanctissimos reges famulum tuum Robertum regali fecisti dignitate uigere, presta, quesumus, ut quorum uicem ad horam gerebat in terris, intercedente gloriosa Dei genitrice Maria cum omnibus sanctis,  eorum quoque perpetuo consortio letetur in celis. Per eumdem Dominum nostrum.«

Ante suum sane sanctissimum obitum, qui tertio decimo Kalendis Augusti exstitit, die passionis apostolorum sanctorum Petri et Pauli, sol ad similitudinem quarte lune subtractis radiis fuscatus apparuit in toto mundo, hora diei sexta pallescens super homines. Quorum uisus ita obnubilauit ut nullus alium recognosceret, donec quoddam recognoscendi transiret spatium. Quid autem portenderit, in proximo patuit, cum nil nobis miserius aluit quam de sua morte dolorem intolerabilem reliquerit. A die enim S. Petri ad sui sanctissimi transitus diem uiginti et unus dies supputantur. In quibus diebus  sancta Dauid canens meditabatur legem Domini die ac nocte, ut procul dubio ei concordari queat illud quod de sanctissimo Patre Benedicto specialiter dictum est:

Psalmicen assiduus nunquam dabat otia plectro,
   Sacra canens obiit psalmicen asiduus.
Cognouerat autem hic miles beatus tunc Dei seruis pacem esse liberam, quietem tranquillam, quando de huius mundi turbinibus abstracti ad sedem et securitatem eterni portus intrarent et absorpta morte ad immortalitatem uenirent. Festinabat enim supra nominatis uirtutibus de presenti tristitia ad letitiam uenire perennem. Dicebat illi perfectum esse gaudium, qui elaboraret ut uidere posset Christum Deum. Exire ipse de hoc seculo paratus, Dominum  Iesum sue salutis atque utilitatis magistrum semper inuocabat. Ad uidendam regis eterni insuperabilem potentiam angelos, archangelos et omnes Dei sanctos in auxilium suum uenire uoce, signis, indesinenter orabat, muniens se semper in fronte et oculis, naribus et labiis, gutture et auribus per signum sancte crucis, memoria Dominice incarnationis, natiuitatis, passionis, resurrectionis et ascensionis et gratie Spiritus sancti. Habuit hoc ex more in uita, cui nunquam defuit uoluntate aqua benedicta. His uero aliisque refertus bonis uirtutibus, sexagenarius, ut credimus, opperiebat mortem intrepidus. Et inualescente ualide febris languore, petiit uiaticum salutare et salubre uiuifici corporis et sanguinis Domini nostri Iesu Christi. Sumpto eo et,  paruo interuallo facto, ad Regem regum et Dominum dominorum demigrans, felix feliciter felicia promeruit regna. Obdormiuit autem, ut diximus, in Domino decimo tertio Kal. Augusti, lucescente aurora diei tertie Sabbati, Miliduno castro; et Parisius deportatus apud S. Dionysium iuxta patrem suum sepelitur ante altare sancte Trinitatis. Fuerat ibi ingens luctus, intolerabilis dolor, dum monachorum ingemiscens turba pro absentia tanti Patris, clericorum innumerabilis multitudo erumnas suas ab ipso sancto pie releuatas dolens, uiduarum et orphanorum infinitus numerus, beneficia ab eo percepta deplorans, dabat uoces ad celum immensas. Una pro certo omnium uox: »Rex magne, Deus bone,  ut quid nos interficis, cum nobis Patrem bonum abstrahis, et tibi adiungis?« Pugnis enim pectora percutientes ibant et reuertebantur ad sancti tumulum, repetentes iam dicti sermonis uersiculum, adiicientes ut misereretur ei Deus in bonum precibus omnium sanctorum in seculum sempiternum. In cuius morte, heu! proh dolor! ingeminatis uocibus acclamatum est: »Rotberto imperante et regente, securi uiximus, neminem timuimus. Patri pio, patri senatus, patri omnium bonorum, felix anima et salus, felix ad superna ascensus, felix cum Christo rege regum per secula cohabitatio.«

Huius igitur mirabilis regis portio in celesti regno fuit Dominus Deus. Etenim narranda est. Fastigio  regni erectus in sublimi, hic humillimus uir Dei abiecit a se iactantiam inhoneste mentis, que sunt honorum sublimia, mundi gloriam et in celis suum collocans thesaurum, propter hoc huius portio factus est Deus. Magnus apud Deum eius thesaurus, egregius sanctarum diuitiarum cumulus, cubile requietionis sancte perpetuum, cuius est Deus propitiatio qui fuit totius mundi liberatio. Inter alia unum quiddam doloris nobis hoc affert quod talis ac tantus uir sine titulo ornati lapidis, sine nomine, sine litteris iacet, cuius in toto terrarum orbe gloria et memoria in benedictione est. Proinde omni seculo profuit et proderit huius serenissimi regis ratio, cui indesinenter adhesit ecclesiasticus et sibi semper amabilis monasticus ordo. Hunc Christus  Deus bonum omnibus dederat patrem. Attamen libet adnotare paucis in fine huius Operis innumerosam huius mirabilis bonitatem regis. Sermocinans quis cum eo non est letificatus gaudio magno? Pacem quis desiderans in eius conspectu non abhorruit iram? uultus sui presentiam aspiciens quis non est oblitus dolos? Orationibus eius quis monachorum non habuit requiem et non est amatus, dilectus et ueneratus? Eius sanctissima admonitione quis clericorum non fuit amator castimonie? Ipsius amicabilia uerba quibus non fuerunt medicamina? Aspectus eius quibus non profuit insipientibus, ut uirga? Oculos eius humiles quis aspiciens non est meditatus celestia? Pauper et esuriens quis non satiatus ab eius recessit mensa? Mortuus quis suo termino  non eius uestitus est uestimento? Hebes quis non est ab eo factus sapiens? uidue et pauperes, ad exemplum bone Dorcadis, non ab eo datas ostenderunt uestes?  Omnis miserorum multitudo, non eum patrem et nutricium inclamauit? Incidens quis in peccatum, non huius sancte consolationis habuit auxilium? Dormitans quis pre tedio non est euigilatus a somno? Laudans quis Deum hunc non habuit in exemplum? Eleemosynam quis facere desiderans hunc non accipit imitatorem, quasi alium Ioannem? Ioannem dico Alexandrinum patriarcham qui pro eius immensa, que fuit super miseros et pauperes misericordia, misericors dici et esse meruit sua in uita simul et in omni terra. Enimuero non fuit ei similis post sanctum Dauid de  cunctis regibus terre in sanctis uirtutibus, humilitate, misericordia, pietate et caritate, que super omnes est et sine qua nemo uidebit Deum, quia semper adhesit Domino et non recessit a mandatis eius corde perfecto. Cetera, que sunt de seculi militiis, hostibus deuictis, honoribus uirtute et ingenio acquisitis, historiographis scribenda relinquimus. Qui si fuerint et ea scriptitauerint, inuenient in eis patrem et filios bellis inclytos et insigni gloria gloriosos. Iam nunc monachorum, clericorum, uiduarum, orphanorum et omnium pauperum Christi ex parte habeas perpetuum uale, noster precordialis amor Rotberte, et profer preces pro seruo propitiabili Christo Deo, cui complacuisti laudabili uita et seruitio et per sanctarum uirtutum merita promeruisti  celestia regna. Annuat hoc Deus omnipotens qui iustificat impios, et uiuificat mortuos, et sanctissimis  regibus ornat celos, cuius regnum et imperium permanet in secula seculorum.





EPITAPHIUM HUGONIS MAGNI ROBERTI REGIS FILII, Quod fecit Girardus Aurelianensis. Ex antiquo Ms. cod. uiri Cl. Alexandri Petauii senatoris Paris.


 Sublatum uidue iuuenem tibi, Francia, luge,
   Que caput extuleras damna tui lugeas.
Exue quidquid habes, festina scindere uestes,
   Dilacerans crines da capiti cineres.
Indomitos dociles qui redderet arduus hostes,
   Hugo, decus patrium flos cecidit iuuenum.
Indolis extreme miro dilectus amore,
   Nunc etiam luctus et dolor immodicus.
 Celtiberi lacrymant, te regem Roma petebat,
   O miserande puer! sed tumulatus hic es.
Aspectu pulcher, uictis pius, hostibus acer,
   Si fore uir posses, te Babylon tremeret.
Parthus et in pharetra propter te conderet arma,
   Apparensque minor cederet orbis honor.
Pax igitur tibi sit, que claudi limite nescit:
   Lector ad hoc pronus quod repetat petimus.





ROBERTI REGIS FRANCORUM EPISTOLAE.



EPISTOLA PRIMA. ROBERTI AD LEOTHERICUM SENONENSEM ARCHIEPISCOPUM.


[Cum sit tibi nomen scientie, etc. Exstat supra in uita Roberti, col. 912.]



EPISTOLA II. ROBERTI AD GAUZLINUM BITURICENSEM ARCHIEPISCOPUM. 

ROBERTUS nutu Dei Francorum rex, GAUZLINO presuli Bituricensium salutem. uolo uos scire animi mei motum qualiter se habet, ut forte accidere solet, cum mens humana mouetur, si quid mirabile preter solitum insperate auditur. Dum ergo die Sabbati iam exhausto sederem ad cenam, allata fuit  mihi quedam epistola a Willelmo comite, de quodam portento mirabili auditu, scilicet tribus diebus ante solemnitatem Ioannis Baptiste in quibusdam partibus regni mei, uidelicet in partibus Aquitanie, iuxta plagam maritimam, pluisse de celo talis nature sanguinem, ut cum fortuitu cadebat super carnem hominis, aut super uestimentum, aut super petram, non posset auferri lauando. Si uero cadebat super lignum, tum bene lauabatur. Si quidem per eamdem epistolam petiit a me idem Guillelmus comes, ut ego requirerem a mei regni sapientibus quid hoc portentum significaret. Ego uero uolo et precor ut perquiratis in quibusdam historiis si unquam accidisset huius simile, et quod factum sequeretur huius rei portentum. Mihique hoc eodem legato  rescribite quomodo acciderit, et in qua historia inueniri possit. Attamen deprecor ne differatis ad rescribendum mihi, quia tandiu legatum huius portenti tenebo, donec mihi respondeatis. ualete.





EPISTOLA III. GAUZLINI BITURICENSIS ARCHIEPISCOPI AD ROBERTUM REGEM. 

Domino regi Francorum excellentissimo ROTBERTO humilis GAUZLINUS eterni Regis consortium.

Quod placuit uobis interrogare de prodigio quod accidit, hoc nobis ex historiis aperte patet. Quod sanguis super gladium, aut ciuile bellum, aut gentem super gentem exsurgere portendit; ualerius Rufus in libro Memorabilium, capitulo quarto, De prodigiis,  hec refert: »Gaio uolumnio, Seruilio Sulpicio consulibus, in urbe Roma initia motusque bellorum ciuilium hoc prodigium portendit. Carnis in modum nimbi dissipate partes ceciderunt. Quarum maiorem numerum prepetes diripuerunt aues, reliquum humi per aliquot dies, neque odore tetro, neque deformi aspectu mutatum iacuit. In Sicilia scuta duo sanguinem sudasse; etiam metentibus cruentas spicas in corbem cecidisse. Oppido Ceritis aquas sanguine mixtas fluxisse.« Chronica Eusebii de prodigiis hoc refert: »ualentiniano imperante, post solis occasum ab aquilone celum quasi ignis aut sanguis effectum est. Gentis Hunorum, pace rupta, irruptio in Galliis secuta est.« Item anno Leonis imperatoris septimo, medio Tolose ciuitatis  sanguis erupit de terra, et tota die fluxit, significans dominationem Gothorum sublatam. Item Historia Longobardorum libro III, cap. 6: »Tempore Theodeberti regis Francorum signum sanguineum in celo apparuit, et quasi haste sanguinee. Eo tempore ipse Theodebertus cum Lothario auunculo suo bellum gerens, eius exercitum uehementer afflixit.« Item in eadem Historia: »Temporibus Iustiniani in prouincia precipue Ligurie maxima pestilentia exorta est. Subito enim apparebant quedam signacula per domos, ostia, uasa uel uestimenta. Que si quis uoluisset abluere, magis magisque apparebant. Post annum uero expletum, ceperunt nasci in inguinibus hominum uel in aliis debilitatioribus locis glandule in modum nucis seu dactyli, quas mox  sequebatur febrium intolerabilis estus, ita ut in triduo homo exstingueretur. Sin uero aliquis triduum transegisset, habebat spem uiuendi. Erat autem ubique pauor, ubique luctus, ubique lacryme. Nam ut uulgi rumor habebat fugientis cladem uite, relinquebantur domus deserte habitatoribus, solis catulis domus seruantibus. Peculia sola remanebant, in pascuis nullo astante pastore. Cerneres pridem uillas seu castra repleta agminibus hominum, postera die uniuersis fugientibus cuncta esse in summo silentio. Fugiebant filii, cadauera insepulta parentum relinquentes. Parentes, obliti pietatis in uiscera, natos relinquebant estuantes. Si quem forte antiqua pietas perstringebat, ut uellet sepelire  proximum, restabat ipse insepultus; et dum obsequebatur, perimebatur. Dum funeri obsequium prebebat, ipsius funus sine obsequio manebat. uideres seculum in antiquum redactum silentium: nulla uox in rure, nullus sibilus, nulle insidie bestiarum in pecudibus, nulla damna in domesticis uolucribus. Sata transgressa metendi tempus intacta exspectabant messorem. uinea amissis foliis radiantibus uuis illesa manebat, hieme propinquante. Nocturnis seu diurnis horis personabat turba bellantium, audiebatur a pluribus quasi murmur exercitus. Nulla erant uestigia commeantium, nullus cernebatur percussor; et tamen uisum oculorum superabant cadauera mortuorum. Pastoralia loca uersa fuerant in sepulturam hominum, et habitacula humana facta  fuerant confugia bestiarum.« Hec de historiis pauca prenotauimus. Quod uero cecidit super petram, et ablui non poterat, uidetur significare Ecclesiam sanctam; que super petram, id est Christum, fundata, tribulationem passura sit. Quod uero super carnem hominis et uestimentum eius cecidit, ablui poterat. Non incongrue accipitur per carnem populus, per uestimentum substantia que ad adiutorium huius uite nobis conceditur. Ligno etiam datur intelligi uitale lignum sancte crucis, et baptismum quo sumus regenerati ad uitam. Lignum ad humorem aque uirescit. Et quando Iudaicus populus in eremo sitiuit, et pre amaritudine aquas bibere non potuit, iubente Domino misit Moyses lignum in aquam, et conuersa est amaritudo in dulcedinem, et  refocillatus est populus. Arca enim Ne de lignis fabricata quid significet non ignoratis. In quibus omnibus per lignum non nisi misericordiam suam Dominus operatus est. Quia igitur de ligno sanguis lauabatur, creditur quod per penitentiam et eleemosynam, et ceteros fructus misericordie, qui intra sinum matris Ecclesie exercentur, seueritas et indignatio iusti Iudicis Dei, que merito peccatoribus debetur, et ad misericordiam possit reflecti. Misericors est enim Dominus adeo, sicut Psalmista loquitur, ut non solum homines, sed etiam iumenta saluet. Omnipotens Deus dilatet imperium uestrum, et dextera uos semper protegat, et ad pacem sancte Ecclesie uitam uobis longeuam tribuat, et sua uos benedictione in omnibus exornet.





EPISTOLA Iu. FULCONIS ANDEGAuORUM COMITIS AD ROBERTUM REGEM .


Domino suo regi ROBERTO FULCO Andegauorum comes salutem et fidele seruitium.

Guillelmus Pictauorum comes, herus meus, locutus est mihi nuper, dicens quod, postquam Itali discesserunt a uobis, diffisi quod uos regem haberent, petierunt filium suum ad regem. Quibus ille inuitus coactusque respondit tandem acquiescere se uoluntati eorum, si consentirent illis cuncti marchiones Italie et episcopi, ac ceteri meliores. Illi promiserunt quod recta fide facerent illos consentire, si possent. Nunc ergo mandat uobis, postulans suppliciter gratiam uestram ut detineatis homines de  Lotharingia, et Fredericum ducem, atque alios quos poteritis, ne concordent cum rege Cono, inflectendo eos quantum quiueritis ad auxilium eius. Dabit uobis pro hoc negotio mille libras denariorum, et centum pallia, et domine regine Constantie quingentas libras nummorum. Orat uos ut ipse eam salutetis, et filium uestrum regem ex parte sua; et ego precor significari litteris aut nuntiis quid animi uobis sit super hoc quod ipse uos rogat, ut renuntiem illi. uale.





EPISTOLA u. ODONIS COMITIS AD ROBERTUM REGEM. .

Domino suo regi ROBERTO comes ODO.

 Pauca tibi, domine, dicere uolo, si audire digneris. Comes Richardus, tuus fidelis, monuit me uenire ad iustitiam, aut concordiam, de querelis quas habebat contra me. Ego uero misi causam hanc totam in manu ipsius. Tum ille ex consensu tuo constituit mihi placitum, quando et ubi hoc perfici posset. Sed instante termino cum ad hoc per agendum paratus essem, mandauit mihi ne me fatigarem ad condictum placitum ueniendo, quia non erat tibi cordi aliam iustificationem siue concordiam recipere nisi hoc tantum ut faceres mihi defendere quod non essem dignus ullum beneficium tenere de te. Nec sibi competere dicebat, ut me ad tale iudicium exhiberet sine conuentu parium suorum. Hec causa est cur tibi ad placitum non occurri. Sed de te, domine  mi, ualde miror, qui me tam prepropere causa indiscussa tuo beneficio iudicabas indignum. Nam si respiciatur ad conditionem generis, daret Dei gratia quod hereditabilis sim. Si ad qualitatem beneficii quod mihi dedisti, constat quia non est de tuo fisco, sed de his que mihi per tuam gratiam ex maioribus meis hereditario iure contingunt. Si ad seruitii meritum, ipse profecto nosti, donec tuam gratiam habui, quomodo tibi seruierim domi, et militie, et peregre. At postquam tuam gratiam auertisti a me, et honorem quem dederas mihi tollere nisus es, si me et honorem meum defendendo aliqua tibi ingrata commisi, feci hoc lacessitus iniuriis et necessitate coactus. Quomodo enim dimittere possum,  et non defendam honorem meum? Deum et animam meam testor quod magis eligerem honoratus mori, quam uiuere dishonoratus. At si me dishonorare uelle desistas, nichil in mundo est quod magis quam gratiam tuam uel habere uel promereri desiderem. Discordia enim tua mihi quidem molestissima est, sed et tibi, mi domine, tollit officii tui radicem et fructum: iustitiam loquor et pacem. Unde suppliciter exoro clementiam illam, que tibi naturaliter adest, si maligno consilio non tollatur, ut iam tandem a persecutione mea desistas, meque tibi siue per domesticos tuos, seu per manus principum reconciliari permittas. uale.





HYMNI ET RESPONSORIA ROBERTO REGI ASCRIPTA.




I. Hymnus de Spiritu sancto  .


[1.] ueni sancte Spiritus
Et emitte celitus
Lucis tue radium,
[2.] ueni pater pauperum,
ueni dator munerum,
ueni lumen cordium.
[3.] Consolator optime,
Dulcis hospes anime,
Dulce refrigerium.
[4.] In labore requies,
In estu temperies
In fletu solatium.
[5.] O lux beatissima
 Reple cordis intima
Tuorum fidelium.
[6.] Sine tuo numine
Nihil est in homine
Nihil est innoxium.
[7.]  Laua quod est sordidum,
Riga quod est aridum,
Sana quod est saucium.
[8.] Flecte quod est rigidum,
Foue quod est frigidum,
Rege quod est deuium.
[9.] Da tuis fidelibus
In te confidentibus
Sacrum septenarium.
[10.] Da uirtutis meritum,
Da salutis exitum,
Da perenne gaudium.



II. Hymnus in tempore paschali.



   Chorus noue Hierusalem
 Noua meli dulcedine
Promat: colens cum sobriis
Paschale festum gaudiis.

   Quo Christus inuictus leo
Dracone surgens obruto,
 Dum uoce uiua personat:
A morte functos excitat.

   Quam deuorarat improbus
Predam refundit tartarus:
Captiuitate libera
Iesum sequuntur agmina.

   Triumphat ille splendide
Et dignus amplitudine,
Soli, polique patriam,
Unam facit rempublicam.

   Ipsum canendo supplices
Regem precemur milites.
Ut in suo clarissimo
Nos ordinet palatio.

   Per secla mete nescia
 Patri supremo gloria;
Honorque sit cum Filio
Et Spiritu paraclito.
      Amen.



III. Item hymnus in tempore paschali.



   Te, lucis auctor, personent
Huius caterue carmina
Quam tu replesti gratia
Anastasis potentia.

   Nobis dies hic innuit
Diem supremum sistere:
Quo mortuos resurgere
uiteque fas sit reddere.

    Octaua prima redditur:
Dum mors ab unda tollitur.
Dum mente circumcidimur:
Nouique demum nascimur.

   Dum mane nostrum cernimus
Redisse uictis hostibus:
Mundique luxum temnimus,
Panem salutis sumimus.

   Hec alma sit sollemnitas:
Sit clara hec festiuitas;
Sit feriata gaudiis
Dies reducta ab inferis.
      Amen.



Iu. Prosa in Ascensione Domini.


Rex omnipotens, die hodierna,

Mundo triumphali redempto potentia,

uictor ascendit in celos unde descenderat.

Nam quadraginta postquam surrexerat

Diebus sacris confirmans pectora apostolorum, pacis chara relinquens oscula.

Quibus et dedit potestatem laxandi crimina,

Et misit eos in mundum baptizare cunctas animas.

In Patris, et Filii, et Spiritus sancti clementia.

Et conuescens precepit eis ab Hierosolymis

Ne abirent, sed exspectarent promissa munera.

Non post multos enim dies mittam uobis Spiritum paraclitum in terris.

 Et eritis mihi testes in Hierusalem, Iudea, siue Samaria.

Et cum hoc dixisset, uidentibus illis eleuatus est, et nubes clara

Suscepit eum ab eorum oculis, intuentibus illis in era.

Ecce stetere amicti duo uiri in ueste alba

Iuxta dicentes: Quid admiramini celorum alta?

iehsu enim hic qui assumptus est a uobis ad Patris dexteram,

Ut ascendit ita ueniet, querens talenti commissi lucra.

O Deus mari, poli, arui, hominem quem creasti; quem fraude subdola

Hostis expulit paradiso; et captiuatum secum  traxit ad tartara;

Sanguine proprio quem redemisti, Deus;

Illuc et reuehis, unde prius corruit paradisi gloria.

Iudex, cum ueneris iudicare secula;

Da nobis, quesumus, sempiterna gaudia in sanctorum patria.

In qua tibi cantemus omnes alleluia.

Amen.



u. Prosa in die Pentecostes.

Sancti Spiritus adsit nobis gratia,

Que corda nostra sibi faciat habitaculum,

Expulsis inde cunctis uitiis spiritualibus,

 Spiritus alme, illustrator hominum,

Horridas nostre mentis purga tenebras . . .

Amator sancte sensatorum semper cogitatuum,

Infunde unctionem tuam, clemens, nostris sensibus.

Tu, purificator omnium flagitiorum, Spiritus,

Purifica nostri oculum interioris hominis,

Ut uideri supremus Genitor possit a nobis,

Mundi cordis quem soli cernere possunt oculi.

Prophetas tu inspirasti, ut preconia Christi precinuissent inclyta,

Apostolos confortasti, uti tropeum Christi per totum mundum ueherent;

Quando machinam per uerbum suum fecit Deus,  celi, terre, marium,

Tu super aquas, foturus eas, numen tuum expandisti spiritus.

Tu animabus uiuificandis aquas fecundas.

Tu aspirando das spirituales esse homines;

Tu diuisum per linguas mundum et ritus adunasti, Domine;

Idolatras ad cultum Dei reuocas, magistrorum optime.

Ergo nos supplicantes tibi exaudi propitius, sancte Spiritus,

Sine quo preces omnes casse creduntur, et indigne Dei auribus.

Tu qui omnium seculorum sanctos tui numinis docuisti instinctu amplectendo, Spiritus,

 Ipse hodie apostolos Christi donans munere insolito et cunctis inaudito seculis,

Hunc diem gloriosum fecisti. Amen.



uI. Responsorium.

Ingrediente Domino in sanctam ciuitatem, Hebreorum pueri resurrectionem uite pronuntiantes, cum ramis palmarum Hosanna clamabant in excelsis.---uersus cum audisset populus quia uenit iehsu Hierosolymam, exierunt obuiam ei cum ramis, etc.---Antiphona: Aue, rex noster, fili Dauid, Redemptor mundi, quem prophete predicauerunt Saluatorem domui Isrel esse uenturum. Te enim ad salutarem uictimam Pater misit in mundum, quem exspectabant omnes sancti ab origine mundi, et nunc:  Hosanna filio Dauid.



uII. In eodem festo, aliud responsorium.

Ad nutum Domini, nostrum ditantis honorem. Sicut spina rosam, genuit Iudea Mariam.---uersus. Ut uitium uirtus operiret, gratia culpam. Sicut spina rosam, etc.



uIII. In Septuagesima.

Peccata mea, Domine, sicut sagitte infixa sunt in me. Sed antequam uulnera generent in me, sana me, Domine, medicamento penitentie, Deus.---uersus. Quoniam iniquitatem meam ego cognosco, et delictum meum coram me est semper; tibi soli peccaui. Sed antequam, etc.



IX. In quadragesima.


Emendemus in melius que ignoranter peccauimus, ne subito preoccupati die mortis, queramus spatium penitentie, et inuenire non possimus. Attende, Domine, et miserere, quia peccauimus tibi. uersus. Peccauimus cum patribus nostris, iniuste egimus, iniquitatem fecimus.---Attende, etc.


Dominica in Passione.

Circumdederunt me uiri mendaces, sine causa flagellis ceciderunt me. Sed tu, Domine, defensor, uindica me.---uersus. Quoniam tribulatio proxima est, et non est qui adiuuet. Sed tu, Domine, etc.



X. Tempore paschali.

 Christus resurgens ex mortuis iam non moritur, mors illi ultra non dominabitur. Quod enim uiuit, uiuit Deo. Alleluia, alleluia.---uersus. Dicant nunc Iudei quomodo milites custodientes sepulcrum perdiderunt Regem ad lapidis positionem. Quare non seruabant Petram iustitie? aut sepultum reddant, aut resurgentem adorent nobiscum, dicentes: Quod enim uiuit, etc.



XI. In die Ascensionis Domini.

Post passionem suam per dies quadraginta apparuit eis, loquens de regno Dei. Alleluia. Et uidentibus illis eleuatus est. Alleluia. Et nubes suscepit eum ab oculis eorum. Alleluia.---uersus. Et conuescens  precepit eis ab Hierosolymis ne discederent, sed exspectarent promissionem Patris. Et uidentibus, etc.



XII. In die Pentecostes.

Cum complerentur dies Pentecostes, erant omnes pariter dicentes: Alleluia. Et subito factus est sonus de celo, alleluia. Tanquam spiritus, torrens repleuit totam domum, alleluia, alleluia.---uersus. Repleti sunt omnes Spiritu sancto, et ceperunt loqui. Tanquam spiritus torrens, etc.



XIII. In die festo sacramenti Eucaristie.

Homo quidam fecit cenam magnam, et misit seruum suum hora cene dicere inuitatis ut uenirent,  quia parata sunt omnia.---uersus. uenite, comedite panem meum, et bibite uinum quod miscui uobis. Quia parata, etc.


In eodem festo, aliud responsorium.

Respexit Elias ad caput suum subcinericium panem. Qui surgens comedit et bibit. Et ambulauit in fortitudine cibi illius usque ad montem Dei.---uersus. Si quis manducauerit ex hoc pane, uiuet in eternum. Et ambulauit, etc.


In eodem festo, aliud responsorium.

Qui manducat meam carnem et bibit meum sanguinem, in me manet et ego in eo.---uersus. Non est alia natio tam grandis que habeat deos appropinquantes sibi, sicut Deus noster adest nobis. In me manet, etc.



XIu. In Dedicatione templi.


Benedic, Domine, domum istam quam edificaui nomini tuo; uenientium in loco isto exaudi preces in excelso solio glorie tue.---uersus. Beati qui habitant in domo tua, Domine; in secula seculorum laudabunt te. Exaudi preces in excelso.


In eodem festo, aliud responsorium.

Terribilis est locus iste. Non est hic aliud nisi domus Dei et porta celi. uere etenim Dominus est in loco isto: et ego nesciebam.---uersus. Cumque euigilasset Iacob quasi de graui somno, ait: uere etenim, etc.



Xu. De pluribus martyribus.

 O constantia martyrum laudabilis! O caritas inexstinguibilis! O patientia inuincibilis!

Que, licet inter pressuras persequentium uisa sit despicabilis, inuenietur in laudem et gloriam et honorem, in tempore retributionis.

---uersus. Nobis ergo petimus piis subueniat meritis, honorificati a Patre qui est in celis. Inuenietur in laudem, etc.



XuI. Responsorium in aduentu Domini.

Ecce dies ueniunt, dicit Dominus, et suscitabo Dauid germen iustum, et regnabit rex et sapiens erit; et faciet iudicium et iustitiam in terra. Et hoc est nomen quod uocabunt eum: Dominus iustus  noster.---uersus. In diebus illis saluabitur Iuda, et Isrel habitabit confidenter. Et hoc est nomen.



XuII. Responsorium in uigilia natiuitatis Domini.

Iudea et Hierusalem nolite timere. Cras egrediemini; et Dominus erit uobiscum.---uersus. Constantes estote; uidebitis auxilium Domini super uos. Cras egrediemini.



XuIII. Responsorium in natiuitate Domini.---De beata uirgine.

Sancta et immaculata uirginitas, quibus te laudibus efferam nescio, quia quem celi capere non poterant tuo gremio contulisti.---uersus. Benedicta tu in mulieribus, et benedictus fructus uentris tui,  quia, etc.


In Purificatione beate Marie.

Gaude, Maria uirgo, cunctas hereses sola interemisti; que Gabrielis archangeli dictis credidisti.

Dum uirgo Deum et hominem genuisti.

Et post partum uirgo inuiolata permansisti.

uersus: Gabrielem archangelum scimus diuinitus te esse affatum.

 Uterum tuum de Spiritu sancto credimus impregnatum.

Erubescat Iudeus infelix, qui dicit Christum ex Ioseph semine esse natum.

Dum uirgo, etc.



XIX. In commemoratione beate uirginis.

Felix namque es, sacra uirgo Maria, et omni laude dignissima,

Quia ex te ortus est sol iustitie, Christus Deus noster.

uersus. Ora pro populo, interueni pro clero, intercede pro deuoto femineo sexu;

Sentiant omnes tuum iuuamen, quicunque celebrant tuam commemorationem.

 Quia ex te, etc.



XX. In Natiuitate beate uirginis.

Solem iustitie, Regem paritura supremum,

Stella, Maria, maris, hodie processit ad orium. uersus:

Cernere diuinum lumen gaudete fideles.

Stella maris, etc.





ROBERTI REGIS FRANCORUM DIPLOMATA.





I. Hugonis atque Roberti regum diploma de electione abbatum et ecclesia Sancti Leodegarii de Campellis  . 
[MABILL., De re diplomatica, lib. uI, pag. 598, ex chartulario Sancti Germani Antissiod.]


In nomine sancte atque indiuidue Trinitatis, HUGO atque ROBERTUS, gratia Dei reges inclyti.

Omni nostre militie nostre seruituti deuote regum benignitas atque excellentia, que bonorum uirorum uotis competunt non modo roborare, uerum etiam magnifico debet auxilio supplere. benigno hortari fauore, imo totis beneuolentie uiribus proficere. Magne siquidem eterneque retributionis participem  se nouerit, qui his que Dei sunt, quoquo modo se inseruerit. uerum uirtutis auctor, suppletor, fautor, benignissimi Iesu magnificentie non expers erit, cum pro se que Dei uoto sunt iuuerit. Omnium enim que omnipotentis Dei fiunt amore, idem retributor est maxima benignitate. Ergo regum benignitas, quorum auctoritate ea que casis Dei  conferuntur, fixa atque permanere debent inconuulsa, clementissima Iesu confisa misericordia iusta premia eterne prestolatur uite. Quapropter magni atque summo dignissimi honore Ducis Burgundie, Henrici nomine, sancte congratantes uoluntati, ea que per uenerabilem abbatem, cui nomen sit Hilderico, nobis intimauit  stipulatione precipua auctoramus, corroboramus, atque in perpetuum inconcusse firmamus. Idem enim abbas, uir Deo plenus, ab eius parte ea que sunt sancti Benedicti subnixa religione, imo canonum inuiolabili auctoritate petens rogat, ut sue abbatie locus, honore sancti Germani Antissiodorensi territorio constitutus, perpetuam abbatum electionem habeat secundum sancti Benedicti preceptum.  Ergo huius ducis, nostri scilicet fratris, quoniam iusta est, uoluntati, atque abbatis, quia recta est, legationi annuentes, precando monemus, monendoque regali imperio precipimus ut nullus inibi constituatur abbas, nisi quem fratrum omnium cum Dei timore concors elegerit caterua: cuius abbatie tutationem sub manu regum aut forte ducum  eius regni constituimus, ita ut nullus principum eam inuadere nec etiam audeat rogare. Aduersariarum denique consuetudinum sic auellimus, ut ab hoc tempore usque in seculum nichil patiatur aduersi, sed ab omni libera iniuria libere Deo deseruiat: quem locum quoniam dux diligit , quadam suis abbatiola constructa patrimoniis in honore sancti Leodegarii martyris, nomine Campellis, ipsum eum locum ampliauit, pariterque ei uillam Magniacum reddidit: scilicet ut in prefata abbatiola semper octo sint monachi, abbati scilicet presidenti loco Sancti Germani subditi. Eis uero monachis a loco Sancti Germani nec liceat collum excutere, nec  quemquam sibi nisi abbatem Sancti Germani, preferre: qui abbas ipsum loculum si sua forte industria, aut bonorum hominum munificentia, plus octo monachorum ampliauerit, pro huiusce beneficii merito gratiam Omnipotentis hic mereaturque in celo. Igitur ut huius benefacti mereamur esse participes, hanc nostre auctoritatis preceptionem sigillo roborauimus inuiolabiliter, uolumusque obseruari per cuncta secula legaliter.

Datum u Idus Octob., anno regum Hugonis atque Roberti uIII. Actum in Dei nomine [in monasterio] Sancti Dionysii feliciter.



II. Roberti regis preceptum pro confirmatione rerum quas Burchardus comes et Rainaldus episcopus Fossatensi monasterio tradiderunt. 
[MABILL., De re diplom., lib. uI, pag. 598, ex chartario Fossatensi.]


In nomine sancte et indiuidue Trinitatis, ROBERTUS, diuina prouidente clementia, Francorum rex.

Si erga loca diuinis cultibus mancipata propter amorem Dei eorumque in eisdem locis famulantium beneficia opportuna largimur, premium nobis apud Dominum eterne remunerationis rependi non diffidimus. Idcirco nouerit sagacitas seu industria omnium nostrorum fidelium, tam presentium quam et futurorum, quia quidam uenerabilis sancte Parisiacensis Ecclesie episcopus, nomine Renoldus, et pater eius Deo amabilis comes Burchardus, adierunt  serenitatem nostram, humiliter petentes quatenus res de beneficiis eorum quas monasterio Fossatensi, quod est dedicatum in honore beatissime uirginis Marie, et beatorum apostolorum Petri et Pauli, seu beati Mauri, Patris Benedicti discipuli, qui eodem loco requiescit, contulerunt, et abbati eiusdem loci nomine Teutoni, et fratribus ibidem Deo militantibus pro eterne remuneratione uite, et pro animarum suarum absolutione, et anime Elisabeth comitisse tradiderunt, auctoritatis nostre precepto concedere et confirmare dignaremur. Suggerentibus itaque ac interuenientibus dilectis nostris, uidelicet dulcissima genitrice nostra Adelaide, atque coniuge nostra Berta, nos precibus eorum libentissime fauentes, traditionem [predicto abbati ED. P.] seu reliquis  monachis prefate ecclesie munificentie nostre precepto confirmamus, per quod precipimus atque iubemus ut ab hodierna die hac deinceps predictus abba, aliique monachi prefati monasterii illas res que sunt in pago Parisiacensi libere possideant, uillam uidelicet que uocatur Nobiliacus, cum aduocatione et uicaria, cum ecclesia et altare absque synodo et circada, cum siluis, uineis, pratis, terris cultis et incultis, et cum omnibus suis appendiciis. Item in eodem pago ecclesiam, que sita est in uico qui Nosiacus dicitur, per deprecationem Goscelini [an Roscelini?] uicecomitis Milidunensis tradiderunt, qui eam de illorum tenebat beneficio. Item in eodem pago, in uilla que uocatur Licias, mansum Algardis cum uineis, terris cultis et incultis, et omnibus ad illum pertinentibus:  et in comitatu Milidunensi alodum unum qui uocatur Curciacus, cum aduocatione et uicaria, cum pratis, terris cultis et incultis, et cum his que ad ipsum respiciunt. Et in Wastinensi pago alium alodum qui nuncupatur Seia, cum aduocatione et ecclesia, et aqua cum piscaria, pratis, terris cultis et incultis, absque ulla uicariorum potestate congrue teneant atque possideant. Ob hoc precipimus etiam ut nullus rex, nullus episcopus, nullus comes, aut ulla potestas illas res disponere, aut in sua potestate quidquam horum decernere uel delegare presumat: sed perpetua soliditate in supradictorum fratrum potestate consistat disponendi seu faciendi ex his quidquid elegerint. Et ut huius nostre preceptionis edictum atque roborationis preceptum per  cuncta eui tempora inuiolabilem obtineat firmitatis uigorem, manu propria subter confirmauimus, et annuli nostri impressione insigniri iussimus.

Data XIII Kal. Maii, indictione XI, anno X, regnante Roberto rege glorioso. Actum publice Parisiaca urbe anno incarnati uerbi 998.



III. Rotberti regis preceptum, quo superiorum regum aliorumque concessiones cenobio Sancti Germani Antissiodorensi factas confirmat. 
[MABILL., De re diplom., lib. uI, pag. 600, ex chartario Sancti Germani Antissiod.]

In nomine sancte et indiuidue Trinitatis, ROTBERTUS, Diuinitatis annuente clementia, rex.

 Regie dignitatis est circa religionis cultum pietate et iustitia se extendere, seruorumque Dei petitionibus uotiuis animis acquiescere. Qua de re nouerit omnium sancte Dei Ecclesie fidelium industria uenerabilem abbatem Heldricum monasterii Sancti Germani Antissiodorensis, adhibita secum monachorum eiusdem loci congregatione, preceptum quoddam regie munificentie ab auo nostro Hugone Magno prefato cenobio impetratum atque collatum, nostre serenitati detulisse, nostra quoque auctoritate denuo renouandum, atque in posterum transmittendum humiliter expetisse: quatenus et apostolicorum priuilegia, et predecessorum nostrorum, regum scilicet, precepta omnia eidem precepto inserta, hoc nostro sanctionis testimonio donaremus;  scilicet ut secundum fidem et eorum proprietatis continentiam perpetuo et inconuulsa maneant, et inuiolata perdurent. Quorum petitioni beneuolo fauore assentientes, maximeque ob gloriosi auunculi nostri domni Henrici ducis Burgundie memoriam et Ottonis fratris eius, qui sese peculiariter inibi sub beati Germani patrocinio manciparunt, ut et sepulture mandati sint; nos quoque eumdem locum sancte potius reuerentie, quam alicui subiectioni committimus, tradimus, sublimamus. Precepta quoque omnia et auctoritates nostre denuo astipulationis edicto confirmamus; ipsam quoque congregationem sub plenissima defensione nostra quietam ac liberam esse uolumus, cum omnibus que ipsius monasterii sunt, uel quocunque modo pertinere uidentur,  inuiolabiliter auctoritate nostra permanere decernimus, et sub nostre tuitionis gubernatione suscipimus: ita ut sub nostra protectione liceat eis quiete uiuere, et uiuendo quiescere; nullusque episcopus, uel aliquis ex episcopalibus ministris ibidem aliquid presumat exercere iudicium; et nullus iudex publicus, uel quilibet exactor iudiciarie potestatis, uel aliquis ex nostris fidelibus, uel aliqua magna paruaque persona in omnibus rebus eidem loco subditis ad causas audiendas, uel freda aut tributa exigenda, aut mansiones uel paratas faciendas, aut fideiussores tollendos, aut homines ipsius monasterii, tam seruos quam ingenuos, super terram eiusdem cenobii commanentes distringere, aut illicitas occasiones nostris uel futuris temporibus requirere audeat:  sed liceat monachis prefati cenobii res ad sua stipendia pertinentes sub una immunitatis preceptione quieto ordine possidere. Iubemus ergo ut neque ipsi monachi aut negotiatores eorum, neque homines qui per ipsam casam Dei sperare uidentur, teloneum persoluere cogantur in ciuitatibus uel uicis, seu uillis aut mercatis, uel in portubus aut portis, sicut in precepto gloriosissimi Caroli imperatoris continetur. Precipientes autem iubemus, et iubentes confirmamus, ut nulli abbatum eiusdem loci, aut cuilibet alteri persone liceat ex prescriptis omnibus rebus aliquid in alios preterquam constituimus usus redigere aut retorquere, aut alicui habendum conferre, neque censum aut honorem aut dona quelibet,  uel pastos canum in possessionibus suis, siue equorum, uel ab eisdem seruis Dei receptus aliquos, nisi de more religionis pro hospitalitatis bono, quisquam ullatenus presumat requirere: sed quidquid exinde fieri potest, iuxta quod prescriptum est, regulari administratione usibus et utilitatibus eorum auctore Deo omnibus habeatur temporibus. Interea uolumus et confirmamus, ut quidquid de seculo in idem monasterium ad regularem conuersationem agendam fauente Deo uenientes ex possessionibus suis obtulerint siue contulerint; uel alii quicunque hominum, sicuti eorum uoluntas et collatio facta apparuerit, sine aliqua immutatione inuiolabiliter semper perseueret atque permaneat. Concedimus etiam eidem congregationi eligendi Abbatem sibi licentiam  secundum regularem institutionem alio decedente. Et ut nullo unquam tempore sub alicuius episcopi dominatione redigantur, et nullus episcopus ipsam abbatiam a regia celsitudine exquirere, et ipsos monachos sollicitare aut inquietare presumat, hac nostre auctoritatis preceptione omnimodo interdicimus. Si quis autem huius nostre auctoritatis temerarius uiolator aut contemptor esse temptauerit, non ualeat impetrare quod expetit: sed insuper pro regie maiestatis contemptu centum libras auri cocti cogatur exsoluere: medietatem camere nostre, medietatem ipsis monachis; de ceteris uero supradictis preceptionibus immunitatis a contemptoribus pena exigatur. Ut autem hec altitudinis nostre confirmatio seu preceptio meliorem  semper obtineat firmitatem, manu nostra eam subterfirmauimus, et annuli nostri impressione sigillari iussimus.

Actum Antissiodori ciuitate publice.



Iu. Diploma Roberti regis Francorum pro monasterio sancti Maglorii Parisiensis. 
[Dom MARTENE, Thesaur. Anecdot., tom. I, col. 107, ex autographo Maioris Monasterii.]

Consistentis in unitate Deitatis summe et incomprehensibilis Trinitatis in nomine, ROBERTUS Francorum rex augustus, disponente prelibate diuinitatis clementia, interuenientibus reginis Adelaide uenerabili sui genitrice, cum nobilissima uxore,  Berta nomine, omnibus cuiuslibet ordinis sub imperio nostro degentibus liquido pateat uolumus.

Obnoxii Deo sanctisque eius dum uiuimus, mouemur et sumus, expedit ita pro nostri nostrorumque erratus diluuione commoueri, atque meritis sanctorum imprecari, eosque incessanter exorare, quatenus per ipsorum intercessionem ualeamus pacifice uiuere atque post metam huiusce labentis eui Deum deorum in Sion sanctam contemplari. Quapropter congrua uia, quod nobis pro commissi talenti lucro attitulatur, reputantes quod Domino fidelibusque eius tribuitur, inuiolabile atque intemeratum persistere; simul moti misericordia pauperum et efflagitatione supradictarum honorabilium reginarum,  cum assensu primatum nostrorum, fecimus preceptum firmitatis de rebus quas pater noster beate memorie Hugo rex, nosque pie contulimus monachis famulantibus Christo sanctissimoque Maglorio in urbe Parisiaca quiescenti; ubi etiam fundauimus monasterium pretaxato precipuo confessori ceterisque sanctis inibi assignatis ob illorum corpora, que ut peregrina hospitabantur per aliorum rura. Est autem prius terra in qua ipsum situm est monasterium, et predium quod dedimus ipso die translationis sanctorum et dicitur uillaris, cum omni integritate que ad ipsum pertinet, et capella inibi consecrata in honorem sancte Dei Genitricis Marie. Item alie res que prius date sunt, unde prior est ecclesiola in suburbio Parisiaco haud procul a menibus,  in honore S. Maglorii dicata cum terra sibi adiacenti, in qua ipsorum sepultura est monachorum. Clausus etiam uinee iuxta Saueias situs, quem dedit diue memorie Hugo auus noster, equiuocique nostri Rotberti regis filius. Item pars terre iuxta Montem-martyrum quam comes Fulco dedit. Paruus etiam alodus quem tribuit Willelmus iuxta eumdem situs suprascriptum montem. Nec non et alodus in comitatu Mellico, qui dicitur Grandis Campus, et predium quod dicitur alodus in comitatu Parisiacensi secus Fontiniacum. Sed et ecclesie in Pinciacensi comitatu: prima in potestate Madriaca in honore S. Dionysii dicata, cum capella in Maroilo sita in S. Martini honore fundata. Alia in uernoilio ecclesia S. Stephano dedicata, et in eadem uilla capella  S. Hilario consecrata. Denique et ecclesiola in uilla que dicitur sancti Leodegarii, in cuius et nomine benedicta constat. Sunt etiam mansi III quos tenuit Riculfus in beneficio ex supradicta potestate Madreia in episcopio Parisiaco et comitatu. Ecclesia S. Marie nomini sanctificata et in eodem comitatu in potestate Isiaca, uinearum atque pratorum XIX, arpen. Etiam in uenua u arpen. uinee. In potestate quoque Cataronis mansus I arabilis terre cum uinearum fecunditate; in predicto etiam comitatu in uilla que dicitur Montium mansus I arabilis terre cum uinearum ubertate. In eodem quoque territorio supra fluuium uigenne dimidium maisnilum, quod dicitur Murcinctus cum pratorum  copia. E proximo quoque maisnilum alterum, quod dicitur Sienis-uillere, cum capella inibi in honore S. Genouefe edificata. In Aurelianensi quoque comitatu alodus qui dicitur Cilliniacus cum omnibus sibi adiacentibus. Molendinum quoque unum Paririsius in fluuio Sequane. Item in comitatu Aurelianensi ecclesia in uilla que dicitur Gimminiacus.

Hec omnia supradicta, uel que deinceps a catholicis uiris eidem coliata fuerint ecclesie ob amorem Dei et reuerentiam ipsorum sanctorum confirmamus auctoritate nostra, quatenus semper sub plenissima defensione et emunitatis tuitione corroborata permaneant, ita uidelicet ut nullus ab hinc ad causas exigendas, aut freda uel tributa exigenda, aut mansiones  uel paratas faciendas, uel fideiussores tollendos, aut homines eiusdem ecclesie, tam ingenuos quam seruos, super terram ipsorum commanentes iniuste distringendos, nec ullas redhibitiones aut illicitas occasiones requirendas, nostris et futuris temporibus ingredi audeat, uel ea que supra memorata sunt exigere presumat. Sed liceat abbati suisque successoribus res predicti monasterii sub emunitatis nostre defensionem quieto ordine possidere ad stipendia monachorum ibidem Deo famulantium, perennibusque proficiat temporibus in augmentis. uolumus etiam ut omnium episcoporum ac comitum nostrorum in hoc concordet assensus, ut idem locus semper abbatem habeat ex propria congregatione. qui ipsam casam Dei et monachos ibidem  degentes cum normali honore custodiendo tractet, simulque ut nullus metropolitanus aut aliquis suus subiectus, etiam pontifex Parisiacus, causa alicuius ordinationis illuc ingredi presumat, nisi uocatus uenerit aut ad sanctam missam celebrandam, aut ad ecclesias consecrandas, aut ad benedictiones clericorum faciendas, et quod debitum excusare non debet, qui uocatus fuerit. Et quoniam peregrini atque alienigene esse noscuntur, benigne, misericorditer ac pie almis et catholicis uiris semper tractari ac contueri debeant pro Christo, a quo et nos cuncti peregrinamur in mundo. Decreuimus etiam per nostri auctoritatem precepti ut nemo super ipsos seruos Dei potestatem exerceat, aut quempiam inter eos contra uoluntatem ipsorum imponere  tentet. Sed in eorum dispositione, ordinatione et electione intus et foris omnia consistant, quatenus seruos Dei qui inibi Deo famulantur, pro nobis et stabilitate totius regni a Deo nobis concessi, proque remedio animarum eorum qui pro amore Dei et sanctorum inibi sua tradidere donaria, eorum quoque qui futuris temporibus daturi sunt premia, liceat tute atque condigne Domino preces fundere, et hanc auctoritatem, ut firmior in Dei nomine habeatur, fidelibus quoque sancte Dei Ecclesie et nostris diligentius conseruetur, manu propria subterfirmauimus, et annuli nostri impressione signari iussimus.


Locus monogrammatis.

Rotgerius cancellarius scripsit.


 Locus sigilli.



u. Roberti regis priuilegium pro monasterio Fiscamnensi.---Restitutionem monachorum Fiscamni a Richardo comite factam et donationes eidem loco ab eo factas confirmat. 
[MABILL., Annal. Bened. Iu, 185.]

In nomine sancte et indiuidue Trinitatis, ROTBERTUS diuina fauente clementia rex.

Quoniam inter numerum illorum computamur qui regali censentur nomine, si in omnibus huius nominis officium deuote nequimus adimplere, nimis impium est omnia inefficaciter preterire. Unde Fiscamnensis, quam orationis gratia uisitauimus, iustam  ecclesie causam, qua interpellamur, et benigne suscipimus et gratanter adimplemus. Notum sit igitur presentibus et futuris quod pia sumus petitione dilectissimi fidelis nostri Richardi comitis exorati, ut res quas huic loco, in honore indiuidue sancte Trinitatis consubstantialis Patris, et Filii, et Spiritus sancti consecrato, tradidit, et per charte testamentum firmauit, nos quoque nostro precepto corroboraremus. Cuius preces delectabiliter auditas sicut iustum est, suscepimus tam libenter implendas. Pii enim prioris Richardi intentio ad hoc hunc locum construxit, ut monachorum ordo ibi sub regula sancti Benedicti uiueret, et Dei laudibus inseruiret. Quod desiderium quoniam morte interueniente adimplere non potuit, pius filius Richardus  equiuocus implere procurauit; et diuina prouidentia repertum domnum abbatem Guillelmum, huius monastice religionis, que ibi cernitur, prefecit magistrum et rectorem. Sub quo crescente monachorum numero, hic comes Richardus iunior temporale bonum augere studuit. In comitatu Calciensi, in ipsa uilla Fiscamno, tertiam partem hospitum, quos colonos uocant . . . Silue unam partem, a publica strata usque ad mare terminatam: cui etiam dedit in Rothomagensi ciuitate ecclesiam Sancti Paterni cum uno manso, ubi sita est, etc. Hec et omnia que data sunt ab ipso comite, uel a patre illius, uel nostra largitione collata sunt, uel a quocunque fideli huic loco deinceps fuerint conferenda, sancimus, corroboramus, etc. In abbatis autem electione,  ordinatione, siue consecratione, illa apud istos consuetudo sequatur, que hactenus in Cluniaco cenobiorum seruata est illustrissimo, unde fons sancte monastice religionis per multa iam longe lateque deriuatus loca, ad hunc usque Deo profluxit propitio. Nihil quippe horum quibus inibi Dei possit impediri seruitus, subreptori relinquimus amaro, dum queque ad continendam quietis securitatem cuicunque monasterio nostris a predecessoribus regali concessa sunt auctoritate, nos in honore sancte Trinitatis dedicato, his etiamsi pleniter non notantur scriptis, huic sacro libentissime annuimus loco: cuius ut sancta, que ibi Domini opitulante gratia digne modo religionis uiget, obseruatio non deficiat, sed magis ac magis ad profectum tam nostre  quam omnium fidelium proficiat animarum; sicut nulli ordini, dignitati, potestati, hereditarieque successioni, nostre quinimo maiestati super idem ius relinquere decreuimus dominationis; ita nulli, si, quod absit! habitatores eius a tam bene iam cepto rectitudinis aliquando deuiauerint proposito, in pristinum illud reformandi potestatem denegamus, huic digne a Christo mercedem promereri qui uoluerit recompensationis. Et ut nostre auctoritas confirmationis inuiolabilem atque inconuulsam obtineat firmitatem, annuli ac monogrammatis nostri signo illam decreuimus insigniri.

Actum Fiscamnum anno Dominice Incarnationis 1006, indictione Iu, die tertio ante Kalendas Iunias, u feria Dominice ascensionis gaudio celeberrima  feliciter  .



uI. Rotberti regis diploma, quo confirmatur fundatio Bellimontis parthenonis prope Turonos. 
[MABILL. Annal. Bened., tom. Iu, Append., p. 696.]

In nomine sancte et indiuidue Trinitatis ROTBERTUS Dei misericordia rex.

Si petitionibus seruorum Dei pro quibuslibet ecclesiasticis necessitatibus aures nostras pulsantium assentiri uidemur, et ad diuine militie in locis Deo  dicatis uberius famulandum, auxilium porrigimus, id nobis procul dubio, et ad instantem uitam temporaliter transigendam, et ad futuram feliciter obtinendam commodius prouenire confidimus. Percognitum fore igitur omnimodis cupimus omnibus Christi nostrisque fidelibus, presentibus scilicet atque futuris, quoniam adiit serenitatem culminis nostri Herueus leuita et archiclauis beati Martini, humiliter flagitans, et flagitando summa prece deposcens, uti auctoritate nostre preceptionis ediceremus preceptum sibi fieri de ecclesia Beate Marie Bellimontis, non longe sita a castro Patris Martini, cum omnibus rebus ad eam pertinentibus, uidelicet uineis, pratis, pro quibus dederat fideli suo Ebloni terram in concamio, que non minoris pretii ad reddendum  fructus existeret, quam ecclesia superius nominata; atque de quodam uiuario, Malamorta nuncupato. Idemque postulans de curte Soriniaco, et ecclesia que constat Sancti Petri apostolorum principis fundata, cum omnibus ad eam pertinentibus, tam uineis, pratis, siluis, et aquis, farinariis, terris cultis et incultis; necnon de uiginti arpennibus uinearum, que prope suburbium oppidi prefati confessoris Christi esse uidentur, site inter Ligeris Carique alueum. Cumque eum diligenter fuissemus percontati quid operis de supradictis rebus esset acturus, retulit se tristari admodum non esse in pago Turonico cenobium ubi sanctimoniales femine Christo possent sue deuotionis impendere officium, sicut in plerisque habebatur partibus terre; et ob  hoc, non propter aliud, effici postularet scriptum, eo tamen tenore quatenus annis singulis in festiuitate autumnali prelibati Patris Martini redderent prememorate sanctimoniales de cunctis supra recitatis rebus uiginti solidos de censu in thesaurum ad thus siue oleum comparandum. Adhuc autem, non immemor sui, addidit ut prius pro me et successoribus meis, deinde pro se atque totius congregationis sui aduocati Martini statu, preces Domino funderent quotidie ibidem famulature uirgines. Herueus ita ostensis , excellentiam regiminis nostri humili aggressus precamine, expostulauit ut similiter assertione nostre auctoritatis corroboraremus ea que uel ipse foret daturus in futuro, uel aliis fidelibus [l. alii fideles] Christi pro suarum  animarum redemptione. Cuius saluberrime petitioni tam sibi quam militis prefecture [f., nobis profuture], pro anime nostre et parentum nostrorum remedio assensum nobis libuit prebere, et serie litterarum supra omnia memorata confirmare: hoc est ecclesiam Beate Marie Bellimontis, cum omnibus adiacentibus sibi, scilicet uineis, pratis, et uiuarium Malamorta nuncupatum ad supradictarum Dei ancillarum edulium; ecclesiam Soriniacam, cum ecclesia et omnibus adiacentibus sibi, id est uineis, pratis, siluis, aquis, farinariis, terris cultis et incultis, atque cum omnibus illius curtis colonis:  uiginti quoque arpennas uinearum inter Ligerim et Carum; curtem quoque Liuram cum ecclesiis et omnibus sibi pertinentibus per assensum Odonis comitis et fratris sui Landrici, ex cuius beneficio esse uidebatur, distante quatuor milliariis a castro quod dicitur Insula; necnon Quiciacum uillam cum omnibus ei pertinentibus, quam idem prefatus Herueus tenere uidebatur.

Precipientes ergo iubemus et iubendo precipimus ut nullus iudex publicus, aut quilibet superioris aut inferioris ordinis reipublice procurator in his presignatis Sancte Marie omnibus rebus ad causas iudiciario more audiendas in ecclesias aut uillas, aut aliquas possessiones, quas moderno uel priscis temporibus in quibuscunque prouinciis aut  territoriis regni nostri iuste basilica Sancte Marie tenet, uel deinceps in iure ipsius basilice diuina pietas augeri uoluerit, ingredi presumat; nec freda aut tributa, aut mansiones, aut parata, aut teloneum ex ullis negotiis, sicut in preceptis, ut diximus, multorum regum, exigere, aut fideiussores tollere, aut homines tam ingenuos quam seruos super terram ipsius basilice immanentes distringere, nec ullas publicas factiones aut redhibitiones uel illicitas occasiones requirere tam temerarius audeat. Si quis autem in tantam prorumpere ausus fuerit audaciam, ut huius nostre auctoritatis et altitudinis preceptum uiolare presumpserit, quemadmodum in ceteris regum et imperatorum predecessorum et parentum meorum preceptionibus  continetur, non solum in offensam Christi et nostram lapsurum, uerum etiam ducentorum solidorum auri ad purum excocti se nouerit pena multandum. Et ut huius nostre preceptionis auctoritas inuiolabilem obtineat effectum, et ab omnibus sancte Dei Ecclesie fidelibus et successoribus regibus nostris uerius a nobis facta esse credatur, et diligentia inuiolabili conseruetur, manu nostra propria consignauimus, et annuli nostri impressione signari iussimus. Signum domini Hugonis archiepiscopi. Signum Auesgaudi episcopi, quorum excommunicatione se ligatum nouit, qui hoc preceptum infringere presumpserit, nisi cito penituerit, et ad emendationem uenerit. Odo comes, etc. Odolgerius decanus, Herueus archiclauis, Walterius  precentor, etc.

Actum Bolonia foreste quinto Kalend. Octobris, anno ab Incarnatione Domini nostri Iesu Christi 1007, indictione quinta. Theodoricus leuita ad uicem Franconis summi cancellarii recognouit hoc preceptum. Ego Herueus et confratres mei Sancti Martini canonici in pleno capitulo confirmauimus.



uII. Diploma Roberti regis Francorum pro Corbeiensi monasterio.---Reprimit iniquas Elfredi de Encra, aduocati Corbeiensis, consueditudines et oppressiones. 
[D. MARTENE, ampl. Collect., tom. Ier, col. 379, ex autographo.]

In nomine sancte et indiuidue Trinitatis, ego R . . , gratia Dei rex Francorum.

 Compertum esse uolo omnibus sancte Dei Ecclesie fidelibus, tam futuris quam presentibus, quoniam preualescente nostris temporibus malignitate peruersorum hominum, cum quotidie uideretur minorari status ac iustitia sancte matris Ecclesie, maxime ab illis qui aduocati sanctorum locorum esse deberent et defensores, illi e contrario predatores fiant et raptores. Pro qua re sepenumero dum interpellatus essem a uenerabili abbate Herberto cenobii Corbeiensis, qui hanc pernitiam mali sepe experitur a nefando et maligno Efredo suo milite et aduocato supradicti cenobii, qui aliquando si ad expeditionem regiam commonitus exstiterit, sumptus itineris sui ab hominibus ipsius monasterii requirit sibi preparari: aut si rediens ex aliquo itinere, si  nox eum occupauerit, hospitium in abbatia et seruitium sibi demandat ab hominibus uille a se hospitate ministrari; si uero qualiscunque offensa inter homines sue aduocationis acciderit, iustitiam legis ex integro requirit habere. Quod si in castro suo Encrensi aliquid reformari necesse fuerit, homines memorati cenobii ad illud opus ire compellit. Repertum est igitur iudicio nostro et nostrorum principum, quia, cum suum beneficium ex abbatia ipsa propter aduocationem habeat, supradictas consuetudines in ipsum monasterium habere non debeat, excepto si abbas ipsius loci in expeditionem regis ire deberet, et eum secum ire iusserit, aut per se illum cum suis militibus ire preceperit: tunc sibi sumptus ex aduocatione, non tamen sine ratione  requirere liceat; nec aliam legis iustitiam in abbatia habeat, nisi aut maior abbatis, aut prepositus ipsius, uel ipsemet abbas cum mutauerit super se exigere iustitiam sibi non potuerit, et de ipsa lege tertiam partem habeat. Nec castrum ipsius aduocati ab hominibus ipsius abbatis cogatur neque fieri neque refirmari, nec in uilla aliqua ipsius abbatie non comedat, nisi forte abbas illum uocauerit, aut prepositus uille pro sua utilitate; nec hominem ipsius abbatie ad placitum suum compellat pro aliqua occasione; nec causam despectus ab ipso requirat. Hanc igitur sanctionem nostram ac principum nostrorum, si ipse Efredus aut successores ipsius infringere presumpserit, despectus nostri penam et tremendi iudicii damnationem cum perpetua excommunicatione  incurrant.

Acta est hec constitutio in uilla uocabulo Pons Sancte-Maxentie, regnante glorioso rege Rotberto anno uicesimo indictione XIu.

+ S. Rotberti gloriosi regis.



uIII. Preceptum Rotberti regis, quo capellam Sancti Ioannis euangeliste, in Aedua ciuitate sitam, Flauiniacensibus monachis confert ad preces Amadei abbatis. 
[MABILL., Annal, Bened., tom. Iu, pag. 257.]

In nomine summe Trinitatis et indiuidue Unitatis, ego ROTBERTUS, gratia et benignitate redemptoris Iesu rex Francorum.

 Notum fieri uolumus industrie omnium sancte matris Ecclesie, tam presentis quam future etatis fidelium, quod quidam Amadeus abbas Flauiniacensis cenobii, in honore beati Petri apostolorum principis, almique Preiecti martyris ac presulis fundati, ad nostram presentiam accesserit, petens quamdam capellam nostri iuris, infra menia Aeduorum ciuitatis sitam, et in honore beati Ioannis euangeliste dicatam, supradicto loco, scilicet Flauiniaco, dari, que fratribus predicti loci ita erat necessaria, ut hospitandi causa eis esset expetenda. Cuius petitio nec uisa est refragabilis, nec iniusta. Si enim omnibus rationabilibus est fauendum petitionibus, quanto magis illorum quorum remuneratio in die iustitie constat copiosior? Unde quoniam huic  simile multoties ab antecessoribus nostris frequentatum audiuimus et factitatum, libenter petitionis illius prebuimus effectum, quatenus locus sepe nominatus, Flauiniacus uidelicet, et monachi ibi degentes, atque inibi diuine maiestati famulantes, pretaxatam capellam in honore sancti Ioannis euangeliste, ut diximus, consecratam, cum omnibus que ad ipsam pertinere uidentur, perpetualiter, nullo inquietante, deinceps possiderent. Et ut firmiorem amodo tenendi haberent astipulationem, hoc scriptum inde eis fieri iussimus, et sigilli nostri impressione insigniri precepimus.

Actum Aedue anno Dominice Incarnationis 1018, indictione prima, regni uero gloriosissimi regis Rotberti XXX, III Kalend. Martias. Ego in nomine Christi  Galterus cathedre Augustidunensis urbis episcopus assensi, et propria manu firmaui. Signum Hugonis episcopi  . Ego in nomine ligni Crucis Balduinus sancte sedis Taruanensis antistes astipulaui. Ego Theodericus Aurelianensis ciuitatis episcopus manu propria corroboraui. Ego Rotbertus dux Burgundionum  propria manu firmaui.



uIII . Preceptum Roberti regis Francorum de constructis castellis Monte-Basone atque Mirebello, et ne inde aliquod inferatur incommodum monachis Cormeriacensibus. 
[Dom MARTENE. Thes. Anecdot. tom. I, col. 137, ex archiuis monasterii Cormeriacensis.]

 In nomine Domini Dei et Saluatoris nostri Iesu Christi, ROTBERTUS, diuina ordinante prouidentia, Francorum rex.

Si seruorum Dei, eorumque maxime qui, sua omnia relinquentes, Christum sequi noscuntur, curam gerimus, et ad diuine potentie in locis Deo dicatis uerius seruiendum auxilium porrigimus, id nobis procul dubio ad mortalem uitam prospere deducendam, et ad eternam feliciter obtinendam, commodum prouenire confidimus. Idcirco notum sit omnibus sancte Dei Ecclesie fidelibus, et precipue totius regni primoribus, quia adiit regiam culminis nostri monarchiam Fulco comes, pro commodis et  prospectibus nostra auctoritate stabiliendis et roborandis cuiusdam cenobii, nomine Cormarici, in honore Dei omnipotentis et S. Pauli apostoli constructi. Ipse namque Fulco comes construxit suo tempore in comitatu Turonico castellum quod uocatur Monsbasonis, in terra ipsius cenobii: et alterum construxit castellum in comitatu Pictauino, quod uocatur Mirebellum, terre ipsius cenobii proximum. uerentes itaque monachi iam dicti cenobii ne eadem castella in futurum sibi uel suis rebus nociua et infesta existant, adiit nobilis et religiosus abbas ipsius loci, nomine Teutbaldus, cum suis monachis, prefatum comitem Fulconem, ut ui sua atque potentia, quantum posset, prouidere et prohibere curaret ne eadem castella iam dicto cenobio,  nec ullis rebus suis unquam uiolenta forent. Deinde suggesserunt iam dictus abbas et sui monachi ipsi Fulconi nostram adire excellentiam regiam, ut quod ab eo precibus exigebant, ipse a nostra serenitate efflagitaret, scripto et precepto nostre auctoritatis ratum ac stabile in perpetuum confirmare. Idem uero Fulco comes tam dicto abbati et suis monachis, utpote maxime religiosis, maximo deuinctus amore, quam potius pro remedio et salute anime sue istiusmodi eorum precibus obtemperando et consulendo promisit se semper presto esse et paratum fore. Ideo adiit magnificentiam nostram, et hec que hactenus depromimus, sollicite studuit nostris intimare auribus. Nos uero ipsius Fulconis suggestioni, utpote nobis fidelissimi, libenter et efficaciter  assentientes, imo ut gratiam Dei omnipotentis ampliorem mereamur, et stabilitate et pace diutina nostri regni letemur, interdicimus et prohibemus per hoc scriptum et preceptum nostre auctoritatis ut nemo unquam sit, nec militaris quisquam, nec quispiam homo, nec quelibet persona de ipsis duobus castellis supranominatis, nec de cunctis aliis castellis que sunt iuris ipsius comitis Fulconis existat, qui ullum contrarium usum, neque consuetudinem, neque uiolentiam, nec dominatum irrogare audeat nec presumat iam dicto cenobio S. Pauli apostoli, nec ullis rebus ipsius cenobii, nisi sicut temporibus antecessorum nostrorum actum est, Lotharii uidelicet Francorum regis, et genitoris nostri  Hugonis itidem Francorum regis, et temporibus siquidem Fulconis comitis, et Gausfredi comitis, aui et patris sepefati Fulconis comitis. Statuentes autem precipimus, uehementerque interminamus, et monemus ne ullus unquam succedentium hominum, cuiuscunque potestatis uel conditionis existat, qui hoc nostre auctoritatis statutum in aliquo uiolare audeat, ne impietas eius ac superba temeritas, penas ultrices, Christo iudice, luat. Atque ut hec nostri statuti et precepti auctoritas firmum inuiolabilemque obtineat uigorem, manu propria subter eam firmauimus, et annulo nostro assignari iussimus.

Signum Rotberti gloriosissimi regis.

 Gotfridus monachus scripsit, ad uicem Franconis cancellarii; et ipse Franco manu propria subscripsit.



IX. Priuilegium Roberti regis pro monasterio Cormeriacensi. 
[Dom MARTENE, ibid. pag. 138.]

In nomine Domini Dei et Saluatoris nostri Iesu Christi, ROTBERTUS, diuina ordinante prouidentia, Francorum rex.

Si seruorum Dei, eorumque maxime qui, sua omnia relinquentes, Christum sequi noscuntur, curam gerimus, et ad diuine potentie in locis Deo dicatis uerius seruiendum auxilium porrigimus, id nobis  procul dubio ad mortalem uitam prospere deducendam, et ad eternam feliciter obtinendam, commodum prouenire confidimus. Idcirco notum sit omnibus sancte Dei Ecclesie fidelibus, et precipue totius regni nostri primoribus, quia adiit regiam culminis nostri monarchiam Fulco comes pro commodis et profectibus nostra auctoritate stabiliendis et roborandis . . . . . cenobii nomine Cormarici, in honore Dei omnipotentis et sancti Pauli apostoli constituti, a priscis et Deo obsequentibus fideliter abbatibus, scilicet sancti et peculiaris nostri patroni Martini . . . . . summi et digne Deo colendi theologi Pauli honore constructum, et maxima copiarum et opum datione ditatum, et numerosa Christo famulantium monachorum stipatione locatum, et a predecessoribus  nostris bone et digne memorie parentibus isdem prefatus locus cum digno honore est habitus, et priuilegiali preceptione imperialiter stabilitus, resque ibidem undique concessas sub attestatione regali prefato monasterio, cum omni deliberatione substituere omnimodis sanxerunt. Ego quoque iustis ac piis consiliis pie aures accommodans, salutiferisque petitionibus libentissimo annuens animo, prelibati comitis agnita pia et fideli petitione, annuere sategi. Idem namque locus in speciali regum dominatu priscorum antiquitus uisus est. Sed prohibente plurium infestatione nefandorum ciuium, qui, ceu ratem in fluctiuagos pelagi discursus, deificam semper insectantur Ecclesiam, coactus abbas eiusdem loci et monachi aggredi regiam  cogitauit serenitatem, quatenus illius tutor pro nimia inquietudine, et defensor pro infestationibus sibi obsistentium ex prouisione restitueretur regia. Quorum uoto assensum regia prebens maiestas, tutorem illius, seu aduocatum ipsum Fulconem, uidelicet proauum istius Fulconis, qui illis uicinior et potentior post regem tunc temporis uidebatur. Posteri quoque illius deinceps illam abbatiam in suum redegere dominatum. uerens igitur supradictus comes exaltationem sue progeniei, uel pauens ne forte quilibet suorum, seu ipse, suadente Satana, uictus philargyria, eam in posterum aut distrahat cuicunque extere persone, seu in quolibet beneficium subdat. Huius commodi causa, necne, instigatus  obnixe a uenerabili iam dicti loci domno Richardo abbate, et sibi subiectis monachis, quatenus a me exposceret quod priuilegiali edicto hoc uetare et prohibere debeamus, quod et facimus. Precipiens et mandans auctoritate regali, et obtestans per deificum nomen sancte et indiuidue Trinitatis, ut nemo temerario ausu presumat eamdem abbatiam in dominatione alicuius persone transfundere, sed sit in salua custodia et defensione Fulconis comitis et successorum eius. Quod si quis conatus fuerit istiusmodi rem attentare, non omnino quod cupit uindicet, et ad nostrum tutamen et dominium idem locus reuertatur, siue successorum nostrorum, et deinceps nulli dominatui subsistat, nisi regio. Si quis autem, quod non credimus, hanc precepti  ascriptionem regiam populari audacter conauerit, ac timide deserere uoluerit, cum Datan et Abiron, atque cum his qui dixerunt Domino Deo: Recede a nobis, scientiam uiarum tuarum nolumus; et cum Herode paruulorum necatore, necnon cum Nerone apostolorum Petri et Pauli et multorum martyrum interfectore, seu cum Aureliano impiissimo lictore, et cum Iuda traditore Domini portionem habeat, et anathema maranata, atque in penis infernalibus perpetualiter concremandus existat. Et ut hoc nostre auctoritatis emolumentum per succedentia annorum enrricula ab omnibus uerius credatur, et attentius obseruetur, annuli nostri impressione iussimus insigniri, et monogramma nostri nominis decenter mandauimus ascribi.

 Signum Rotberti gloriosissimi regis.



X. Rotberti Francorum regis diploma pro restitutione monasterii Latiniacensis. 
[MABILL., De re diplom., lib. uI, pag. 601, ex chartulario Latiniacensi.]

ROBERTUS Dei ordinante clementia Francorum rex.

Si iustis fidelium nostrorum petitionibus libenter assensum prebuerimus, et que rationabiliter petierint, bone uoluntatis gratia sine quouis typo perficere curauerimus; et hos nobis fideliores fieri, et nostri regni statum sub diuina custodia credimus confirmari: maxime tamen si de his que ad honorem  sancte Dei Ecclesie pertinent, id fieri contigerit. Nouerit igitur communis Ecclesie atque nostrorum industria fidelium, presentium scilicet atque futurorum, quod quidam de nostri regni principibus, nomine Stephanus, nobilitate et potentia comes clarissimus, noster etiam nepos amantissimus, celsitudinis nostre magnificentiam humiliter adiit, et auribus nostre serenitatis deuote intimauit qualiter quamdam abbatiam, cuius monasterium in Parisiensi comitatu fundatum, in loco situm habetur qui Latigniacus dicitur, que olim amplis terrarum spatiis et largis possessionibus ditata claruerat, sed paganorum postea persecutione destructa et penitus destituta fuerat, pater suus comes Herbertus restaurauerit,  ac suis fidelibus concambiis redditis abbatie propriam terram pro parte maxima restituerit. Prefatus igitur comes Stephanus humiliter expetiit ut precepto nostre auctoritatis confirmaremus quatenus terram quam pater suus ibi reddidit siue donauit, uel ipse adhuc daturus est, seu alii quilibet Christiani et Ecclesie fideles ex donatione daturi sunt, hanc ipsa abbatia firmiter tenere et in perpetuum ualeret possidere. Cuius precibus liberiori gratia prebentes assensum, consilio nostrorum principum nostrique regni primatuum, quod humiliter expetiit, efficaciter impetrare promeruit. Hoc igitur nostre celsitudinis preceptum fieri iussimus, per quod precipimus atque firmamus ut quidquid predicta abbatia ad presens tenere noscitur, uel  quidquid et deinceps possidendum a Christi fidelibus donatum fuerit, iure firmissimo teneat atque possideat. Ut autem hec nostre auctoritatis preceptio firmiorem in Dei nomine obtineat uigorem, annuli nostri impressione subter eam iussimus sigillari.

Actum Senonis ciuitate, anno Dominice Incarnationis millesimo decimo-octauo  , regnante serenissimo rege Roberto XXXII, uI Kal. Martii. Signum Roberti regis. Signum Hugonis regis. Signum Henrici. Signum Roberti. Signum Letrici, archiepiscopi, Balduinus subcancellarius uice Arnulphi archiepiscopi primi cancellarii recognouit atque firmauit.



XI. Rotberti regis priuilegium pro Miciacensi monasterio. 
[MABILL., Annal. Bened., tom. Iu, Append., pag. 706, ex archiuo Miciacensi.]


In nomine sante et inuidue Trinitatis, ROTBERTUS Dei gratia Francorum rex.

Ex iniuncto nobis regie dignitatis officio tenemur monasteriis in regno nostro constitutis eo modo prouidere, quo uniuersa que ab aliis libere ipsis collata sunt, et que possidere dignoscuntur, ne in posterum super his ualeant aliquatenus molestari, liberaliter confirmemus.

Nouerint igitur uniuersi quod constitutus in presentia nostra uenerabilis Odolricus episcopus, et Albertus abbas Sancti Maximini Miciacensis loci cum quibusdam fratribus humiliter petierunt serenitatem  nostram innouari sibi priuilegia quedam a predecessoribus nostris regibus, Clodoueo scilicet primo Francorum rege Christianissimo et Carolo Augusto, regia munificentia monasterio Miciacensi indulta, quorum uidelicet priuilegiorum sigilla pre nimia uetustate nobis uidentibus fracta penitus fuerant et consumpta. Quorum petitioni digne fauentes, pro anime salute proprie, mei scilicet Roberti regis et uxoris mee Constantie, et nostrorum filiorum  Hugonis regis et Henrici, Roberti quoque et Odonis, ad tutelam predicti monasterii Miciacensis hoc nostre regie dignitatis preceptum edidimus, ut absque ullo incommodo fratribus ibidem Deo seruientibus emolumentum proueniat salutare, nostrumque apud illos perpetuum teneatur memoriale. Predictorum igitur priuilegiorum tenore considerato, ad notitiam futurorum placuit nobis in hoc pragmatico confirmari et adnotari possessiones que in predictis et in aliis regum priuilegiis continebantur, quas presentialiter eiusdem cenobii fratres gratia Dei secure et quiete possident.

Prior est fundus Miciacensis cum appendiciis suis, et fluuius Legiris et Ligeriti, et in ciuitate Aurelianensi possident in alodo claustrum Sancti Maximini ab  omni exactione liberum et consuetudine; et capellam in honore eiusdem confessoris sacratam, et prebendam Sancte Crucis perpetualem; et in burgo Dunensi furnulum unum in alodo, et iuxta Sanctum Anianum abbatiam Sancti Maximini et burgum eius; et in burgo Sancti Aniani dimidium furnilium in manu-firma, qui reddit censum denarios Iu et obolum in missa Sancte Crucis mensis Maii, et iuxta sanctum Donatianum alodium unum; extra ciuitatem contra claustrum Sancti Maximini partem alodi, que pertinet ad ipsum claustrum, et prebendam Sancti Aniani. Possident etiam ecclesiam Sancti Dionysii in alodo cum omnibus ibi pertinentibus terris cultis et incultis, pratis, pascuis, uineis, seruis et ancillis, et uillis, id est Bruerias, Cauentonem, Alburias,  Asinarias et aliam potestatem que dicitur Nemesus, Masnitium et Boschellum in manu-firma, et curtem Dreani in alodo que est in pago Gastnensi, et in pago Aurelianensi Ulmeri uillam cum omnibus sibi pertinentibus, et potestatem Audeniputei , Bitriacum, montem Cuichet, Pyracium Sarcinum, Grangioli-uillam, uiuiniacum, Haia-corbi et Nocimentum. Has potestates Clotarius rex filius Clodouei senioris predicto loco concessit.

Preter hec autem possident capellam Sancti Maximini super Ligerim positam ab omni consuetudine et potestate ministerialium nostrorum liberam; et uallem et Cersiacum cum sibi pertinente terra et silua, et omnia que ad eamdem uillam pertinent et totas Spedas et Montiniacum, uacheriam quoque  et totum Ronedum [al., Rollenum], sicut partitur terra Sancti Liphardi, et Alenam et Boniuillam, et casuarium unum in Sumone uilla, et totam Siluestri uillam. Has possessiones Childebertus rex predicto loco contulit. Habet etiam in pago Carnotensi Fraxinulum, et Saumaricum, et Clessam uillam cum omnibus sibi pertinentibus, et terram quamdam in uilla que dicitur uonas, et Maissiam et Lincomisum; has possessiones Dagobertus rex dicto loco  concessit. Et in pago Dunensi habent cellam in loco qui dicitur Mons-Letardi cum aqua Coneda, molendinis, silua, pratis, terris cultis et incultis, pascuis, uineis, mancipiis, seruis: hanc cellam Theodericus rex ex hereditate Lupi pessimi ducis Miciacensi loco contulit. Cambiacum quoque possident ex dono Clodouei senioris cum ecclesia et omnibus sibi pertinentibus; Prunedum etiam et Berellam, Spinam, Toscham-rotundam, Brulium, et Boscum sancti Agili, et Brasias quasdam iuxta siluam nostram, que dicitur forest, ubi mete sunt posite.

Habent insuper ex dono Pippini regis Fontanas et Maluerias que sunt in alodo et in manu-firma, et Fauuanas et uillam Marcelli; et Chandre cum omnibus sibi pertinentibus, terris cultis et incultis, seruis et ancillis.

 Et ex dono Ludouici imperatoris et Lotharii filii eius habent discursionem trium nauium per diuersa imperii flumina, scilicet per Ligerim, Carum, Sequanam, Maternam, uigenam, Sartam, Meduanam, Sidilum, pro quibuslibet monasterii necessitatibus, ut secure et libere ire et redire ualeant, et non reddant teloneum uel ullam consuetudinem uel aliquam redhibitionem. Et ne quislibet exactor fisci de carris uel carretis uel sagmariis uel quocunque uehiculo siue per terram siue per aquam facto, uel de quocunque commercio pertinens ad predictum locum exigat uel accipiat ullam omnino consuetudinem, nec de quibuslibet negotiis uel in uillis uel in terris, siue in siluis aut in aquis predicti monasterii factis  undecunque iudiciaria potestas aliquid exigere presumat, aliquam legem uel consuetudinem accipere uel exigere, uel quamlibet molestiam inferre. Ipsis uero monachis consuetudines, quas uolunt, siue in terris siue in aquis suis ponere liceat, id est, telonium salis et aliarum rerum, que uehantur siue per terram siue per aquam, et ceteras leges id est sanguinem, raptum, homicidium, incendium, et alias leges que solent exsolui, in suis terris accipiant.

Possident etiam ex dono Caroli Calui Gaudiacum cum ecclesia et omnibus sibi pertinentibus, terris cultis et incultis, pascuis, seruis et ancillis et quibusdam uillis; scilicet Montem Bellerii, Patiacum, Mauselanum et boscum qui dicitur Boscus regis, et boscum Gilfredi, boscum etiam Sancti Marcelli, et  brasias quasdam inter montem Belleni et uiam publicam, ubi mete posite sunt.

In Secalonia quoque habet curtem uennensem cum ecclesia et omnibus sibi pertinentibus, et Macherias et Mesum et Brulium, et Cosdrenam siluam cum brasiis adiacentibus, et in Litiniaci parochia farinarium petrosum; has possessiones habent ex dono Lotharii filii Ludouici imperatoris.

Ex dono autem Clodomiri regis habent Fontanellas cum omnibus sibi pertinentibus, terris cultis et incultis, pascuis, silua, brasiis, seruis et ancillis. Hanc etiam communitatem habent ex dono Alberici uicecomitis Aurelianensis, ut per totam siluam que adiacet Fontanelle supradicte potestati monachorum,  ubi inter eorum propriam siluam et siluas baronum et militum nostrorum mete posite sunt, omni tempore glandis porcos ducentos absque ullo pasnatico uel aliquo seruitio habere sibi liceat.

Habet preterea idem cenobium multas possessiones, quas, quia in priuilegiis regum precedentium, et authenticis pontificum nominatim expresse continentur, in presenti pragmatico noluimus adnotari. Nos uero, ne inferiores uideamur predictis regibus, beneficio concedimus predicti monasterii fratribus, duos farinarios censuales infra Ligeritum super Sanctum Hilarium, cum tota aqua illa quam dedit eis Hugo miles, soluentes in censu solidos tres in missa Sancte Crucis mensis Maii: et contra domnum Martinum in Ligerito, molendinos duos ex proprio  iure nostro, cum aqua sibi pertinente, eis in perpetuum concedimus et confirmamus. Concedimus etiam eis ut homines nostri liberi et serui, qui manserint uel domos habuerint in terris eorum, omnes penitus consuetudines et ex nomine taliam quemadmodum proprii homines eorum perpetuo reddant. Et sicut pie memorie genitor noster Hugo rex eis concesserat singulis hebdomadis per unam diem et noctem, quam uoluerint, libertatem perlustrandi totam aquam nostri iuris Ligeriti fluuii, quolibet modo piscationis, eis in perpetuum concedimus et confirmamus. Et quia ministeriales nostri Aurelianenses et milites, et seruientes Landrici militis Balgenciacensis, et quidam alii, sicut ad nostras aures sepius peruenit, terras predicti monasterii quotidianis  uastant rapinis, et hominibus illic commorantibus multas iniurias faciunt, per hoc nostre regalis auctoritatis preceptum id omnimodis amodo fieri prohibemus, Landrico milite Balgenciacensi, et filiis eius Landrico, Ioanne et Herueo ad ipsum consentientibus, et coram nobis et fidelibus nostris palam confitentibus se huc usque nullum omnino ius aut ullam consuetudinem uel seruitium in omnibus terris Sancti Maximini uel hominibus de iure habuisse uel habere debere. Prohibemus igitur, et auctoritate regia precipimus districte ut in Miciaco uilla, et in potestate Sancti Dionysii, et in capella Sancti Maximini trans Ligerim, et in Cambiaco, et in Gaudiaco, Monte-Bellerii, Maluariis, Canariis, Fontanis, uilla-Marcelli, Rosariis, Asneriis in Meso, et in omnibus  appendiciis que ad has uillas pertinere noscuntur, et in aliis uillis, uel terris, uel hominibus eorum, ullus omnino ministerialium nostrorum, neque comes, neque missus, neque iudex, aut uillicus, aut quislibet publica potestate preditus, ullam omnino legem, uel consuetudinem, uel seruitium aliquod exigat, uel ullam inquietudinem aut contrarietatem deinceps facere presumat; aut quidquam subtrahere, aut aliquam infestationem inferre: sed liceat predictis fratribus memoratas possessiones, et omnia que regum uel principum seu aliorum quorumlibet fidelium largitione in perpetuum adepti fuerint, sub nostra plenissima tuitione, nostris et futuris Deo disponente temporibus, quiete et libere  possidere. Ut autem hec nostra auctoritas certius credatur, et a fidelibus, Deo annuente, nostris et futuris temporibus melius conseruetur, sigilli nostri charactere subter eam iussimus roborari.

Signum Rotberti regis. Sign. Hugonis regis filii Rotberti. Sign. Henrici filii Rotberti regis. Sign. Rotberti filii Rotberti regis.

Nomina testium: Sign. Tetduini clerici, filii Regine mulieris, cuius erat beneficium. Sign. Leutericus archiepiscopus Senonas. Sign. Gostinus archiepiscopus Bituricas. Sign. Odolricus episcopus Aurelianis. Sign. Guarinus episcopus Beluagus. Sign. Franco episcopus Parisius. Sign. comes Iuo de Bello-monte. Sign. Ebo miles. Sig. Guarinus miles Parisius. Sign. Amalricus miles de Monte-forte. Ego  Balduinus cancellarius perlegendo subscripsi.

Actum Aurelianis publice, anno Incarnationis Domini millesimo uicesimo secundo, regni Rotberti regis XXuII, et indictione u, quando Stephanus heresiarches et complices eius damnati sunt et arsi sunt Aurelianis [al., quando heretici damnati sunt Aurelianis].



XII. Roberti regis priuilegium pro ecclesia S. Martini, petente S. Guillelmo, abbate S. Benigni Diuionensis. 
[MABILL., Acta SS. Bened., sec. uI, pag. 467]

In nomine sancte et indiuidue Trinitatis. Ego ROBERTUS gratia Dei Francorum rex.

 Nouerit omnium sancte matris Ecclesie fidelium industria, ut presens sed etiam futura, quod quidam noster comes, Guillelmus nomine, nostre serenitatis adierit presentiam, rogans et obnixe postulans ut quamdam ecclesiam in honore sancti Martini sacratam, in suburbio Belnensis castri sitam, olim abbatiam sed iam omnino destructam, quam etiam iure nostri beneficii possidebat, se mihi liceret credere, eo conuentionis tenore ut eamdem ecclesiam cuidam congregationi in loco Fructuarie iuxta Alpes Deo regulariter seruienti quominus traderemus perpetualiter habendam. Cuius rationabili et deuote petitioni libenter condescendere uolui, quoniam eidem cenobio iam pridem quamdam abbatiam Sancte Marie in suburbio Cabilonensi sitam, cum Ecclesia  Busciani et alodum Cassiniaci cum ecclesia eiusdem uille per precepti firmitatem concesseram. Que omnia dedi instinctu et petitione domini Guillelmi abbatis, eiusdem loci Fructuariensis deuoti fundatoris, interueniente et subscribente Gosfrido Cabilonensi episcopo cum reliquis episcopis qui interfuerunt concilio nuper Ariaci habito. Innotesco igitur cunctis predictam Belnensem ecclesiam Guillelmum comitem mihi reddidisse et me eam Fructuariensi cenobio dedisse; erga quem locum taliter nostre beneuolentie inculcamus affectum, ut qui cunque in omni nostre dominationis regno pro redemptione peccatorum suorum aliquid inibi conferre uoluerit, nostre auctoritatis habeat assensum,  et sicut nostri precepti auctoritate firmauimus, ita etiam legaliter dandi in posterum habenda absque declamatione decernimus, et harum rerum conuentionem annuli nostri impressione signamus

Actum Aualoni, anno incarnati uerbi 1023, regnante Roberto XXXuII. Ego Baldoinus cancellarius relegendo subscripsi.



XIII. Rotberti regis preceptum pro monasterio Bellimontis prope Turonos. 
[MABILL., Annal. Bened., tom. Iu, Append. pag. 708, ex archiuo S. Martini.]

In nomine sancte et indiuidue Trinitatis, ROTBERTUS Dei misericordia rex.

 Si petitionibus seruorum Dei pro quibuslibet ecclesiasticis necessitatibus aures nostras pulsantium libentur assentimur, et ad diuine militie cultum in locis Domino dicatis uberius famulantibus auxilium porrigimus, id nobis procul dubio et ad instantem uitam temporaliter transigendam, et ad futuram feliciter obtinendam profuturum confidimus. Notum igitur fore omnino cupimus cunctis Christi nostrisque fidelibus, presentibus scilicet atque futuris, quoniam adiit serenitatem nostri culminis Sulpicius subdiaconus et archiclauis Beati Martini, humiliter flagitans, et flagitando summa prece deposcens, ut auctoritate nostre preceptionis iuberemus preceptum fieri de his unde iam preceptum altera uice fieri iusseramus per deprecationem  bone memorie Heruei leuite et archiclauis Beati Martini, predecessoris eiusdem fidelis nostri Sulpicii, de ecclesia uidelicet Beate Marie Bellimontis, in qua regulam sanctimonialium supradictus sanctus uir Herueus construxit, non longe sita a castro patris nostri Martini, cum omnibus rebus ad eam pertinentibus, uineis scilicet et pratis; atque de quodam uiuario Malamorta nuncupato, necnon et de quotlibet arpennibus uinearum, que diuersis in locis prope suburbium oppidi prefati confessoris Christi Martini, site inter Ligeris uidelicet Carique alueum, hoc est de uineis ex thesauro arpen. quatuor, non longe ab oppido beati Martini ex parte Cari fluminis; terminantur de duabus partibus ipsius potestatis;  de tertia parte terre Sancti Andree; de quarta uia publica: reddent censum ad missam Sancti Martini hiemalem denar. sexdecim. Item, de uineis ex thesauro arpen. quatuor in suburbio castelli Beati Martini ex parte meridiei, ubi ultra Beram dicitur. Terminantur de una parte terra Sancti uenantii, de duabus terra communi fratrum, de quarta uia publica. Reddent censum ad missam Sancti Martini hiemalem den. sexdecim. Item, de uineis ex thesauro arpenn. I in suburbio castelli Beati Martini ex parte occidentis; terminantur de duabus partibus terra ipsius potestatis, de tertia terra Sancti Ioannis et Sancti Pauli, de quarta uia publica. Reddent censum ad missam Sancti Martini hiemalem den. quatuor. Item, de uineis ex thesauro arpen. I in  suburbio castelli Beati Martini ex parte occidentis; terminantur de una parte uia publica, de duabus terra ipsius potestatis, de quarta terra Sancti Pauli. Reddent censum ad missam Sancti Martini hiemalem den. quatuor. Item, de uineis ex thesauro arpen. III in suburbio castelli Beati Martini ad Curecium macerie; terminantur de duabus partibus uiis publicis, de reliquis partibus terra Sancte Crucis, et prato Sancti uenantii: reddent censum ad missam Sancti Martini . . . ex parte occidentis, terminantur de una parte terra sancti Martini de Portaria, de altera de ipsa Portaria et terra Sancti Sulpicii, de quarta uia publica: reddent censum ad missam Sancti Martini hiemalem den. tres. Item, de uineis ex thesauro quartarios tres in suburbio castelli  Beati Martini, ex parte orientis, terminantur de una fronte, uia que ducit in urbem, et ex uno latere uia cuius caput portam Sancti Iuliani attingit, de altero latere terra Sancti Pauli, de altera autem fronte alodo Ademari: reddent censum ad missam Sancti Martini hiemalem den. septem. De uineis quoque de Portaria, non longe a castello Beati Martini ex parte meridiei arpen. quatuor, terminantur ex duabus partibus terra ipsius potestatis, de tertia terra Sancti uenantii, de quarta Sancti Dionysii; reddent censum ad missam Sancti Martini hiemalem den. sexdecim. Item, de uineis de Portaria arpen. dimidium in suburbio castelli Beati Martini, ex parte occidentis; terminantur de una fronte terra Sancte Marie, ex uno latere terra Sancte  Monegundis, ex altero uero latere et ex capite uiis publicis; reddent censum ad missam Sancti Martini hiemalem den. duos. De iis quidem omnibus uineis, quas hic cum suis terminationibus recensuimus, iam firmaueramus quoddam scriptum, quod idem dominus Sulpicius de ipsis fieri iusserat, assensu Rogerii decani et ceterorum fratrum. Deprecatur quoque sepe dictus fidelis noster dominus Sulpicius archiclauis, huic precepto inseri quoddam altare, in honore sancte crucis et sancti Petri in medio ecclesie beatissimi Martini situm, ubi sancte memorie dominus Herueus archiclauis tumulatus requiescit, quod et iam ipse non immemor sue anime, eidem loco, Sancte uidelicet Marie  Belimontis; in perpetuum concessit habendum. Est enim de thesauro Beati Martini, ea uidelicet lege eoque tenore ut sanctimoniales Domino seruientes, amodo semper in posterum cappas et cetera ornamenta Beati Martini, prout potuerint, absque pretio restituant. Cuius nos petitionem satis rationabilem considerantes, uotis eius libenter assensum dedimus; et tam de ipso altari quam de supra scriptis omnibus rebus, hoc preceptum fieri iussimus. Si quis autem huius nostre auctoritatis preceptum uiolare presumpserit, non solum in offensam se Christi et nostram lapsum, uerum etiam denariorum solidorum excocti auri se nouerit pena multandum. Ut autem hec nostra auctoritas inuiolabilem obtineat effectum, manu eam nostra propria  firmauimus, et annuli nostri impressione signauimus.

Rotbertus. Ego Balduinus cancellarius relegi, et subscripsi.



XIu. Roberti regis et Constantie regine charta de donatione predii prope uermeriam, facta abbatie Compendiensi. 
[MABILL., Annal. Bened., tome Iu, pag. 602, ex autographo.]

In nomine sancte et indiuidue, Trinitatis, Patris et Filii, et Spiritus sancti, ego ROTBERTUS gratia Dei Francorum rex, et CONSTANTIA diuino nutu regina.

 Si primitiui fructus caritatis, quos exornat deuota erogatio religiose liberalitatis, ad hoc efficaces sunt et idonei ut ualeant firmare statum cuiuscunque honoris, ac deinde representare plenitudinem future remunerationis, uerissime decet regiam dignitatem illis rediuidare et affatim exuberare, per quos sue dignitatis amplitudinem ualeat sublimando erigere, et erigendo sublimare; et demum felici commercio et incomparabili exspectet eterna, et certa spe possideat exspectata. Quod liberalitatis genus tunc ex parte pro debito exercemus, si locis sanctorum et congregationibus fidelium temporalia bona conferre non denegamus, ut tanto liberius cultores Christiane religionis et ecclesiastici ordinis diuinis inseruiant mandatis, quanto amplius fuerint ab omni  necessitatis impedimento absoluti. Innotescat ergo uniuersitati sancte matris Ecclesie fidelium, tam presentium quam etiam futurorum, me et coniugem meam Constantiam, iucunda conuersatione mihi admodum dilectam, et in administratione rerum ad se pertinentium satis utilem et strenuam, predium nostre regali sedi uermerie contiguum, quod de auro ex patris sui dono asportato predicta coniux mea emerat, Sancte Marie Compendiensis ecclesie, cuius cultum singulariter preter ceteros sanctorum amplectebatur, et sanctis martyribus Cornelio et Cypriano in eadem ecclesia requiescentibus humiliter dedisse et deuote iure pretorio et forensi tradidisse pro nostra incolumitate et  salute animarum nostrarum, et filii nostri Hugonis, iam regni solio, antequam decederet, sublimati, et, proh dolor! nostris diebus inibi sepulti. Ea autem que respiciunt ad predictum predium sunt hec: Due ecclesie cum quatuor molendinis, quinquaginta tres habitatores, hospites cum quadraginta quatuor arpennis uinearum, et cum quadraginta et dimidio arpennis pratorum. Denique inter hospites et ceteras legitimas exactiones persoluet unoquoque anno sub nomine census duas libras denariorum, et octo solidos. Inculcamus adhuc numerando ea que cum predio contulimus, unam scilicet siluam que est supra ecclesiam Sancti Germani sita, et alteram ad Altum-Monticellum; deinde tantum terre culture ad alodium pertinentis, quantum  uix sufficiunt due carruce omnibus temporibus uniuscuiusque anni excolere. Duos preterea mansos eidem alodio adiacentes concedimus, unum in uilla Mohericurz, alium in uilla ueneta. Hec omnia legaliter data, et iure forensi et pretorio Compendiensi ecclesie tradita, nostre auctoritatis precepto firmauimus, et in posterum firmata esse statuimus,  et sigillo nostro insigniri precipimus, ut inferius scriptum est.

Actum publice Aurelianis, anno incarnati uerbi millesimo uicesimo nono, regnante rege Rotberto quadragesimo tertio.

Ego Balduinus cancellarius relegendo subscripsi, et subscribendo relegi  .




ANTE ANNUM MXXXIII.
MEGINFREDUS MAGDEBURGENSIS MAGISTER ET PRAEPOSITUS.





NOTITIA IN MEGINFREDUM.


Meginfredus antiquiorem emendauit renouauitque biographum, qui iam Emmerammi uitam scripto mandauerat. Seu deprauata fuerant illius monumenta, siue potius imperite barbaroque stylo fuerant scrita, denuo huic uite scribende manum admouere coactum se sensit Meginfredus. Prior ille scriptor appellabatur Cyrinus et Heres.

Meginfredo nomine tantum notus uidetur. Credit Surius illum fuisse episcopum Ratisponensem, deceptus forsan subscriptionibus synodo Dingoluingensi anno 774 adiectis, ibi enim subsignauit Heres. Sed non fuit Ratisponensis antistes, cum eam sedem tunc temporis teneret Scritpertus. Deinde uero episcopus Ecclesie Frinsingensis appellatur ab Arnolfo. Aetas qua uixerit incerta. uossius nomen Cyrini fictitium credidit, quia nullus inter Frinsingenses episcopos eo nomine indicatur, quin imo nec inter Ratisponenses. Sed uixit ille an. 760, et obiit an. 783. Fuit monachus Benedictinus, dein abbas, denique quartus episcopus Frisingensis. Meginfredus multo notior, fuit enim inter uiros sui seculi doctiores; monachus Fuldensis ineunte seculo decimo; dein ad Parthenonis regimen euectus, siue Magdeburgensis prepositus factus est. Hoc ipsum coniecerat olim Canisius, cuius hec sunt uerba: An Meginfredus hic est quem Trithemius in Chron. Hirsaugiensi an. 1010 monachum Fuldensem celebremque chronographum, eiusque laboribus se plurimum adiutum asserit? Certe annus 1010 eumdem suadet, potuitque fieri ut Fulda Magdeburgum ad preposituram sit ascitus. Scripserat Chronicorum libros uiginti quatuor a Trithemio sepius laudatos. Deinde ad Emmerammi uitam emendandam se contulit. Breuis illa scriptio, que uix aliud contineat preter cruentam Emmerammi mortem, a Lantperto ob suspicionem de stupro sorori illato intentatam. uixit Meginfredus temporibus Ottonis II et Ottonis III, deinde etiam sub regno Henrici secundi imperatoris.

Emmerammus fuit, ut aiunt, Pictauiensis apud Gallos episcopus, qui sedem episcopalem gregemque sibi commissum deserens, in Pannoniam tendere uoluit, ut ibi idololatras ad Christum adduceret. Cetera legere possis apud Meginfredum. Obseruasse sufficiat ipsum anno 697 sub Theodone Iu duce Baioariam petiisse; itaque ab eo longe temporibus et annis distabant qui uitam ipsius hic nobis mandarunt.





MEGINFREDI DE uITA ET uIRTUTIBUS BEATI EMMERAMMI LIBER UNUS.






AD PROuISOREM SANCTI EMMERAMMI, QUID DEBEAT IPSI ET RATIONI, P. A. [PURCHARDUM ABBATEM.]

 Domino Purchardo ad optima queque haud tardo, pro paterna quidem dignitate reuerendo, ac plurigena  probitate diligendo, Arnoldus  adprime sibi utpote abbati, exin ceteris merito suppositus,  uerumtamen rebus monasterii prepositus, quidquid fidelis domino seruus, seu magistro discipulus.  uide infra in ARNOLDO De miraculis S. Emmerammi init.



INCIPIT EPISTOLA ET PROLOGUS MEGINFREDI PARTHENOPOLITANI MAGISTRI ET PRAEPOSITI AD ARNOLDUM S. EMMERAMMI MONACHUM EUMDEM ET PRAEPOSITUM ATQUE MAGISTRUM.




Charissimo suo A. M. [Arnoldo magistro] salutem in Christo.

 Sanctorum dicta, que uidentur simplicia, uiuifico fecunda spiritu, pondere ueritatis religiosa, non illice compositionis sunt astu pomposa. Que quando incommutabilium sunt signa uirtutum, neque fauor eis nutrit meritum, neque indignatio detrimentum; quibus uelut ex sanctitate fluxit dignitas, ita ex rerum existentia uenit integritas quorum sicut compositio spiritualis, sic potentia mirabilis, dum per eadem locutionis membra et ad genituram imaginis Dei gremium fidei maritat, et per fidei sinum indurat. Unde coniicere possum, frater, quam uera debeatur sanctitati religio, quam sancta ueritati confessio; ne uidear uel in spiritum esse presumptor, uel in simplicitatem impostor. Sed quia mihi dilectio  tua pondus imposuit, quod beati martyris et pontificis Emmerammi desiderio libenter subiui, et ab ipsius sanctitate et sanctitatis eius scriptore ueniam quero; quatenus illius me reuerentia cultorem, istius sapientia dignetur imitatorem. Equidem si sanctorum gesta non possumus imitari, licebit saltem meditari, licebit mirari, quod uolumus, ut quandoque liceat uelle, quod miramur. Non enim est circumscripta diuina misericordia, que iuuat etiam ubi nulla sunt merita. Proinde flagito quatenus orationi mee succurras, ne uel professio mea debilitata succumbat, et per occasionem imperitie, pia uoluntas inuidie dentes imbuat, unde et tecum latere desiderat, ne in publico erubescat.


 Explicit epistola.




INCIPIT PROLOGUS.


 Militiam Christi licet uarius pugnandi modus exerceat, diuersa triumphandi gloria coronet, par est tamen disciplina, similis affectus, eadem forma; quomodo sui regis impressi patientie sigillo, ad ipsum inrequietis anhelantes animis similitudinem suam, ad unam faciem prime pietatis instaurant. Unde patriarche et prophete latores legum, uictores regum, Ecclesiam Noui Testamenti per mediatorem Iesum Christum, in unum corpus aduniendam benedicendo, pie prolis successionem sancti Spiritus oraculo et uere professionis organo de longe salutant, ut uariis aut uerborum aut rerum ostentis exprimant, quos sibi uidelicet moribus concordes futuros esse preuiderant. Inter quos et sanctos martyres per exemplum preteritorum, aliqui ita describunt,  ut sole luceat splendidius, quod in omnibus unus fuerit spiritus. Hi ergo per contemptum cognati doloris  et amare necis, ad thronum eterne caritatis familiarius aspirant; nam inter cruciatus libera spei contemplatio, pro difficili conditione processit ad altitudinem glorie. Quare si ab illis tantum uenerationis habuerunt cum adhuc non essent, quid a nobis habituri sunt, qui doctrinis eorum et exemplis instituti quotidie patrociniis fouemur. Ex quibus beatus pontifex Emmerammus, auream in seculo famam dereliquit, qui pro fratre suo pretiosum sanguinem fudit. Et ut duplex pietatis foret auctoritas, crimen alienum innocentie sue imposuit, quatenus eum liberaret a morte corporis, quem antea sustulerat ab interitu mentis. De cuius moribus, certamine, triumpho et meritis, quod scriptis et recenti  memoria nobis potuit peruenire, futuris temporibus prouidemus.


 Explicit prologus.



INCIPIUNT CAPITULA.

 CAP. I. Quomodo beatus Emmerammus apud Pictauium nutritur, ac litteris erudi ur, et uniuersis factus est amabilis.

 CAP. II. Quod post pueritie flores, et adolescentie bonos odores, pro morum maturitate sublimatur episcopatus dignitate.

 CAP. III. Qualiter semetipsum palestro uirtutum exercuit et subditis et ceteris harum exemplar demonstrauit.

CAP. Iu. Quia non contentus cura ouium commissarum alias duxit in ouile Dominicum, et insuper pro nomine Christi desiderauit peregrinari.

CAP. u. Quod post nobilem animi disceptationem exul ueniens in Baioariam intrauit Radasponam.

CAP. uI. Quod a principe Pannoniam petendi licentiam postulauit, et hanc non obtinens dispositioni diuine animum supposuit.

CAP. uII. Qualiter Noricam adhuc in fide nouitiam excoluit et post triennem in ea laborem, Romam ire disposuit.

CAP. uIII. Quod Dominice dilectionis exemplo alteritatis onera suscepit, et per Spiritum prophetie ecclesiasticis uentura predixit, sicque iter suum Romam direxit.

CAP. IX. Quod ducis filia est sceleris publicata, et quia Lambertus uirum Dei est persecutus, pro inobedientia multatus est graui sententia.

 CAP. X. Quod presul almus celebrat hymnos, et sermone confortat discipulos.

CAP. XI. Quod tyrannus sanctum Dei mordaciter excipiens, tradidit suis puniendum, et de fuga comitum.

CAP. XII. Quod uir Dei membratim sectus est, et quod duo e carnificibus per penitens cor saluati sunt, et uitalis presbyter.

CAP. XIII. De miraculo in membris uiri Dei facto, et exitu sancte illius anime, et quod apud Aschein sepultus est, et de natura orbis mutata.

CAP. XIu. Quod per reuelationes ordine mirifico ad Hiatoscopolim, id est Ratisbonam, est translatus, ibique honorifice est humatus, et quia pax etheris rediit.

CAP. Xu. Quomodo hi tres interierunt carnifices, et eorum dominum qualis pena ceperit, seu qua miseria posteritas eius affecta sit.

CAP. XuI. De miraculis locorum sectionis et uocationis.



INCIPIT LIBER DE uITA ET uIRTUTIBUS B. EMMERAMMI.



CAPUT PRIMUM.


Emmerammi patria.---Est in Aquitanie partibus urbs uirorum illustrium titulis celeberrima, nomine Pictauis, in qua B. Emmerammus sinu Christianorum parentum est nutritus, et ad discendas sacre institutionis litteras scholis traditus: ubi quam docilis fuerit, finis discipline, uirtutis socia dignitas ostendit. Nam in ipsa simplicitate, sic puerilis collatio mentem ad alta Scripturarum suspendit, ut cunctorum estimatio, quid esset futurus, presagiret, cunctorum oculi notarent, omnium affectus diligeret. Hic tamen oblatus ex patria, fauor sic ab eo prudenter accipitur, et acceptus augetur, ut nec humilitas minueret gloriam, nec grauitas excitaret inuidiam.



CAPUT II.


Fit episcopus.---Successit igitur in tam perspicaci puero felix adolescentia, et incrementa temporum florent incremento uirtutum; et preuenit uirum maturitas morum, nam collactanea teneritudinis eius prudentia facile suadebat iuueni, rationis pondere, transitorium omne quam fuisset leue. Unde factum est ut nec ad spem et gaudia mundi inclinaret oculum, tristitiam quoque uel metum nullius haberet pensi. Quare fuit et in correctione amicorum liber animus, dulcis exhortatio, moderata locutio. Tum preterea pretium cordis commendat pulchritudo corporis, et suauissima dona sapientia prebuit ex honestissimo ferculo. His ornamentis conspicuus,  per ecclesiasticos gradus ascendens uir Dei, post dilectionem meruit reuerentiam, donec disponente Domino, confessu cunctorum, morum custos et exemplum uite ordinatur episcopus.



CAPUT III.


Eius uirtutes.---Disposita uero in sublimi lucerna, quibus radiis effulserit, qua serenitate patriam illustrauerit, omni orationi materiam dabit. Igitur et quis erga se ipsum, deinde qualis ad subditos, et ad ceteros fuerit proloquamur. Duplicem custodiam corpori, duplicem menti disposuit. Nam ne lex corporis eneruaret legem mentis, et plena uoluptas exhauriret ubertatem cordis, continuo ieiuniorum et uigiliarum presulatu preuidit. Porro lectionis et orationis uicaria successione, et expatiantis animi discursus inhibuit, et suggestionis aduerse militiam exclusit; et inter agendum quid, solemnis ei semper ad utrumque fuit opus psalmodie dilecta materia. Sane singularis pauperum thesaurus, pupillorum  pater, refocillatio senum, uiduarum unicus, desperatorum spes, medicina languentium, miserorum confugium, sic hospitalis, ut neque manum a munere domus exhausta retraheret, neque frequentia frontem rugaret; dum uenientibus et anime delicias affatim, et nature debita preberet. Ad excubias commissi gregis peruigili sollicitudine porrectus, aditum tetre rapacitatis ita pastoralibus armis obsedit, ut per uicos singulasque domos fidelium celestis discursus sideris tenebras reuerberaret et erroris.



CAPUT Iu.

Conuertit ad fidem plurimos.---Nullus erat locus tam uilis, nulla persona tam humilis, quo eum non  declinaret salus animarum, redimentem tempus ne ad horreum domini uacuus rediret. Sufficeret hoc quibusdam non immerito, si circumscriptum sibi terminum cultura sacerdotali tam diligenter ambiret,  uerum illi tanta sedulitas Dominice messis inarsit, ut adiacentes Gallorum aliarumque gentium prouincias ad littus solide conuersationis hamo Petri attraheret. Quapropter frequentabant sedem eius religiose simul et indifferentes persone complures, quas odor aromatum eius a remotioribus locis adduxit, quibus fidelis dispensator ad mensuram cuiusque depositum suum prudenter distribuit, ut non minus de illo quam de aliis apostolicis uiris dici posset illud psalmi: »Illuxerunt coruscationes tue orbi terre .« Nam candens amoris igne superni dum in colligendis animabus singulis paucitatem fructus ad magnitudinem uoluntatis excreuisse non cerneret, et indignatio secum reputantis studio suo nullius momenti donaret pretium, inter  angustias disceptantis conscientie perlatum est ad eum, Auares, quos aliis nominibus Hunos et Ungros appellamus, Pannonie incolatu idololatrie squalere ueterno, et in luce multarum id locorum gentium, hanc solam ueritatis diem non habere. His auditis tanto compassus animarum dispendio, egritudinem cordis spe recuperande gentis interdum leniuit, interdum difficultates itinerum, peregrini mores locorum, affectus eorum, quos relicturus erat, respectus infirmitatis humane, pedem aliquantulum retrahunt ab inceptis. Porro facultatem oblatam sibi, cum in sarrienda decepte gentilitatis humo fidei sarculo uteretur impigre, nec posse nec oportere negligi putauit, quando et ipse hoc sepe optauerit, ut pro amore fraternitatis et Dei, periculum subiret.



CAPUT u.


Baioariam petit.---uicit ergo in optimo ingenio, et ardua uia, et potior causa: nam constituto pro se examinate persone uiro, ipse ad noua tyrocinia strenuus miles succingitur; et ascito inter alios necessitatis sue comites, quia linguam Teutonicam non nouerat, uitale quodam presbytero interprete, perrexit; in barbarie disciplinam, in exsilio patriam, inter immanes cognationem facturus. Que omnia licet prius bene tenuerit, melius tamen dereliquit; et que sine appetitu iucunde licerent, abdicata iocunditate cum licentia, ne ubi rerum presens affluentia thesaurum beate remunerationis oberaret, pauperes diuitias diues pauper exposuit.  Inde uiam, ne quo pigresceret otio inrequietus agricola, presumit, et Galliam, qua tendebat iter, et Rheni fluminis contigua, plantis uerbi Dei siluescere et insitiuam noui hominis gemmam, protoplasti e mortuo stipite, frondescere ipse quidem studuit; sed incrementi datorem Christum operis summa comprobauit: quippe qui, ubi Dei scientia meritis accessit, sobolem regenerationis edidit. Hoc igitur modo fidelis in Baioarios fines, qui meridiem uersus, Alpibus; ad orientem Ungris; ad aquilonem uero Hircano nemori limitem Germanie protendunt,  non hac conterritus meta, deuenit. Ubi cum defluentis Histri fluminis imperium sequeretur, Ratisbonam  accessit urbem que olim totius Germanie, et nomine et dignitate principum, et adhuc eiusdem gentis metropolis, antique prosapie caput, aduentu beatissimi sacerdotis ornatioribus illustrauit fastus et insignia uictoriose gentis triumpho concepta, nouo pacis preconio in melius commutata, fidei spoliis et ornatu sancte religionis ampliauit.



CAPUT uI.

Pannoniam petit.---Fines inter Ungros et Baiorios deserti.---Huius monarchiam Theodo dux prouincie, qui tunc possedit, comperto sancti pontificis introitu, adhibitoque conspectu, inter alia,  que sit causa exsilii, percontatus est. Qui nomine et natione exposita, incolatum natiui liminis propterea deseruisse se perhibuit, ut Pannonie populos, qui gentili feritate adhuc effremuerant, conditori Christo reconciliaret, et in hoc proposito suam coniurasse sententiam, ut aut uoti compos professionem uite cum fructuosa pace finiret, aut deuoto certamine, sanguinem martyr effunderet. Ad hec diuino consilio preuentus, dux infit, se tam pio studio nichil opponere, nichil tante uirtuti resistere; nisi quod commeandi facultatem inpossibilitas quedam obstrueret, propter discordiam scilicet, et longam inter se et Auares bellorum controuersiam, fines in utroque limite desertos, ita ut circa Anesim fluuium urbes et loca olim cultissima,  tantis bestiarum immanitatibus horrerent, ne uiantibus ullus transeundi aditus pateret: monere autem potius et supplicare, quatenus apud se suosque B. Pater morari dignaretur, quos tam rudes et imperfectos in fide preteriri fas non esset: maxime cum isti necessarium optarent, et illi forte quasi superfluum recusarent. Prouideret autem ne indiscreta pietas premium amitteret, si offerret inuitis tedium, qui uolentibus poterat afferre presidium: neue sic diligeret impios, ut negligeret pios. uir autem Dei, in sua sententia fixus, nullo nutu declinari potuit, ut aliud uellet, quam quod ceperat; nisi forte celestis obuiaret censure contradictio. Quibus acceptis ducis prudentia populique frequentia  cum exhortationes eius adientium mentibus et pabulum sufficere docilitate, et dulcedine desiderium conspicerent, salutem suam, quam supplicatione non poterant, uiolenter obtinuerant, et ex uerbis Saluatoris, uim passum est regnum celorum . Nam egrediendi prouinciam, ne beato uiro occasio proueniret, obstiterant; et bene preualuit humana presumptio, quo ex fonte eius salutis ascendit conditio. At Pater sanctus, quem prohibiti callis iniuria conturbauit, estimare cepit, quidnam hec iuste uoluntati difficultas obuia portenderet,  maxime cum e sinu ueritatis strenuis uotis placabilis promitteretur effectus, quem ipse quoque non infirma fide prosequeretur. Hec agitantem subit exemplum apostolorum, quos aut responsis, aut difficultatibus superna moderatio nunc et ad quasdam gentes misit, nunc a quibusdam prohibuit. Gratulatus ergo, superne dispositioni supposuit animum, et gentis studio prebuit consensum, et in altari obedientie Deo consilium salutis oblaturus, mutua se caritate populo deuinxit, cuius deuotioni conflictum ministerii sui etiam uite periculo diffiniuit.



CAPUT uII.

Romam uult ire.---Erant autem memorate ciuitatis et patrie totius accole affluentia quidem mundane  felicitatis illustres, sed nouiter ad fidem adducti, deluse uetustatis frutices nondum radicitus exstirpabant, et consuetudinem tenaciter herentem ignorantia fouit. Ad quod opus omnia ferramenta Christiane religionis robustus cultor succingitur, et excisis inutilibus paganismi surculis, erigitur sacramentum fidei, quod uniuerso iustitie flore distinxit, et quoniam magnam circa perficiendam Deo plebem solertiam habuit, lucidissimo conuersationis exemplo formam uiuendi prebuit, et suauissimo loquendi modo edocuit. Unde non sufficiebat tam ardenti lampadi normam predicationis communiter exhibere, quin omnium mores notauit, omnium ingenia discussit. Deposita non auctoritate, sed rigiditate, ad intrandam cuiusque  priuati domum reuerentiam episcopalem humiliauit. In Ecclesia, que communia fuerunt, ordinauit, apud singulos de propriis admissis disceptauit, et cognoscere suos, et a suis cognosci, sicut pastor bonus maluit, ne taciturnitas uitiis permitteret assensum, perurgeret interitum. Itaque nemo subditotum eius erat, qui uel de actibus uel a uerbis magistri, lineam rectitudinis non traheret. Proinde celebris illi fuit contentio sobrietatis cum sobrio, extenuationis cum humili, liberalitatis cum omnibus. uerum in contumaces magnanimo conatu surrexit et superciliose procacitati uirgam auctoritatis intendit, spem uotis proponens, ut in hac area certaminis per diuersum agonem, quandoque perueniret  ad palmam. His et horum similibus per triennium fines Baioarie perlustrans, ad laudem celestis patrie non ultima pars accessurus, per spiritum, qui loquitur ad cor Hierusalem, ad littus eterne quietis tempora sua iam iam declinari presensit, et ut iudici pulsanti expeditius aperiret, peruigili custodia insidiosum tempus exspectabat, ne moram faciente sponso, fragilitas obdormiret humana. Et quia nouerat fatigatione corporis excitatiorem animum reddi, et in negotiis honeste sollicitudinis minus obrepere somnum pigredinis, tum preterea quatenus in uia bone intentionis eum fraus inimica calcaneo calceatum et cautum offenderet, licentiam a duce pariter et populo quesiuit, quatenus Romam ad beatorum limina apostolorum  ire permitteretur, celestis aule ianitorem, ut pulsationem [al., supplicationem] suam intromitteret supplicaturus.



CAPUT uIII.

Eius predictiones.---Sub idem tempus inuida pars supremo congressu tanto periculosius conflictura, quanto gloriosius erat uincenda, subdola occasione nacta, tale pugnandi genus inuenit, ubi aut uiscera caritatis occludenda, aut infamia sacri ordinis, in Ecclesie scandalum, foret displodenda. Nam supra memorati principis filia, nomine Uta, a cuiusdam iudicis filio Sigibaldo compressa, consuete turpitudinis maculam utero ingrauescente, detegendam non solum generositatis damno, uerum etiam mensura mortis ponderabat. Quid facerent?  quod consilium caperent? tempus urgebat partum, et culpa minabatur interitum. Supererant sola in beati Emmerammi et pietate fiducia, et in sanctitate consilia. Huc desperatio pallida prouoluitur, pedes osculando demulcentur, crimen exponitur, uenia rogatur. Postremo de uite remedio pia paternitas consulitur, tantoque exstitit querelantium modus flebilior, quanto de admissis penarum opinio presentior. Horum beatus Pater acceptis gemitibus compati cepit interius, et licet parturiret spiritum doloris, obfirmauit tamen delictis faciem arguentis; lesum quippe ingenue regenerationis pudorem referens magis erubescendum et eternam iusti iudicis animaduersionem uehementius esse pertimescendam, maxime cum huius temporis supplicia  sicut quantitate, sic etiam ab eternis diuersa sunt, qualitate. Proinde, sicut mos est, penitentibus uiam reconciliationis ostendit, ipse alto dilectionis consilio alteritatis onera suscepturus, mandauit secretius, ut maculam hanc in se transferrent, quo facilius furorem ducis euaderent; quem nouerat inexorabilem, cum ignominia cumularet dolorem. Sed ne pietati prouidentia deesset, et innocentia muta fidem et exemplum culpe donaret, si alieno crimini sternens humeros, in offendiculum sui sileret, testificate ueritatis et uere estimationis uirum Wolflaicum quemdam presbyterum familiarius adsciuit, cui secretum suum, quatenus diuina reuelatione nouerat, cautius exposuit. Nam dixit articulum  uite presentis propter crimen alienum diuerso se cruciatu egressurum, et penas pro quadam ficta culpa se laturum: rogatque ut post obitum suum cunctis Ecclesie gradibus denuntiet, ne quis fidem huius infamie de eo contendat habere, et imitaturus exemplum impingat offendiculum, se autem uiuo omnibus hoc esse celatum persuadet. Quod ille idem presbyter ita ut iusserat, testimonium innocentia eius et fideliter tacuit, dum debuit; et aperte predicauit, cum decuit. Post hec Deo dignus, accepta licentia principis et populi optatam arripuit uiam, et ut par fuit, cum iusto deducitur affectu. Nam ex tota urbe utriusque sexus effusa multitudo precibus lachrymisque prosequitur euntem, et in omnibus mensuram doloris expendit pretium accepte caritatis,  cum pariter et minoris fortune populares aut amouende paternitatis damno gemebant, aut pro reditu ei uota geminabant, et ab uno dilectionis fonte lachrymarum duplex inundat materies, mixtamque uim luctibus, et de reditu dubia spes, et de abscessu tristitia presens administrat. Hos ille, sicut nouerat pius pastor, amplo commendationis ordine demulcet, et salutatis omnibus, uiam ingreditur.



CAPUT IX.

Ducis filia stuprata.---Quo longius procedente, supra dicti ducis filia commissi sceleris publicata, et ante patris tribunal constituta, de auctore tam solemnis iniurie conuenitur. Cumque diu, femineo metu,  spiritus obtupesceret, et alternante timore pariter et amore lingua hereret, arguentium impetu coartata, in innocentis episcopi personam dedecus suum coniecit. Quo pater audito, tanto uehementiori indignatione flammescit, quanto altioris dignitatis fastu intumuit; acceptoque mucrone ad extinguendam propriam sobolem ruit, perficeretque facinus, nisi manus assistentium puellam imminenti periculo subduceret. Prosequitur autem tantum sententia furorem seua, nam exheredatam in Ausonie longinqua relegat, perpetuo puniendam exilio, quam nunquam miseratio paterna reuocauit: quia inconsolabilis est dolor, quem altus nutriuerat pudor. Huic iudicio Lampertus puelle germanus interfuit, quem grandis, pro confusione sororis, inuasit tristitia; et quod iuuentuti  familiare est, pro falsa fide cepit eum temerarius furor, nam mixto dolore postquam bestialiter effremuit, iram subit amentia, fletuque deposito prosilit ad uindictam. Sumpto itaque comitatu non pauco, properat uirum Dei persequi.



CAPUT X.

Hymnos canit Emmerammus.---Interea sancte memorie Pater trium dierum cursum explicuit, et in uicum quemdam Helphandorf nuncupatum, ubi fons perspicuis manabat aquis, morarum causas innectit sociis, inuenta gerendi quidlibet occasione. Mens enim diuino amore lustrata, ubi certaminis campum inuenit, in aduentum temporis, arma fidei et constantie, spei et orationis opera, subornauit,  ita ut stupor discipulos inuaderet, tantum quod pontificem grauaret. Igitur circiter horam diei tertiam celebrante illo canonicos hymnos, et debitum officium sub sanctarum testimonio reliquiarum soluente, iuuenis prefatus superueniens precipitium cordis uesano tumultu designauit, nam multitudinis arma collisa, minaciter inquirit nomen pontificis, comitatui eius magnum pauorem incussit. Unde festina trepidatione, sicut fit, ad ostium domus occurrentes, postquam habitum furoris et turbam cognouerunt, illum hec inimica intendere timidi prenuntiabant. Quorum ille pauori ex arcano solide spei retulit orsa, dicens, aduentum eorum non afferre sibi timorem per quem et molestia pereat, et gaudia sine fine succedant: dolorem corporis, qui  momento pertransit, esse breuem, et penam, que uitam perennem affert, esse leuem. Discrimen est, inquit, paruum, mortis huius hora, quam bone fidei pectus dum patienter excipit eternitatis desiderio transilit. Unde uidendum est ne nos timor strangulet antequam timoris causa conueniat; cui si manus dantur, periculosius punit, quam interemptor. Hic etenim ex aduersa militia tetricus pariter et turpissimus profligatur; quem ille ceperit, antea moritur quam puniatur. Moritur, inquam, non solum turpiter, uerum infeliciter, quia et sponte simul et sine spe tollitur. Qui enim diuersa pati pro iustitia diffidit, et sine fide moritur et sine fine punitur.



CAPUT XI.

 Dux iuuenis plecti iubet.---Hec eo prosequente funestus irrupit iuuenis, et ut in ea domo lapis iacuit, super eum baculo inclinis stans, adduci sibi beatum Emmerammum turbulenter proclamat. Quo adducto ardentibus et oculis et animis exceptum mordaciter irridens generum appellat. Quod Dei sacerdos iusta detestatione cum denegaret, ille prosequitur, ira contumaciam dispumante et ignita iaculatur opprobria, tandemque intulit: »Ruinam nostre domus sustulimus, calamitatem nostram proueximus, incendium glorie nostre in sinu fouimus. Utquid ergo patri filiam, mihi sororem meam fedasti? Plena libidinum tuarum uirgo regia, dedecus generis et damnum pudoris exposuit. Risus hostium,  meror patris, luctus fratris, pignus nobile damnatur ut scortum. Hoccine est episcopum esse? Hoccine est amicum esse? Hoc est testimonium religionis? Hoc indicium pietatis tue? Hanc gratiam meritis nostris rependis? qui te aduenam et egenum nostris bonis in reuerentiam totius populi edificauimus. Sub hec miles Christi: Imo, inquit, fili, aliam et longe dissimilem gratiam et uestra merita et nostra uoluntas exquirit. Proinde bone spei, bonam fidem habere debuisti; nam illa suspicio non probatur, que neque fidem trahit a preteritis, neque causam habet ex meritis. Cur enim bene merentibus obessem, qui uel male merentibus sepe profueram? Proinde tu, quem neque propter minas timeo, neque propter timorem moneo, depone pertinaciam, differ  animum suspicionis, et redi ad experimentum ueritatis, ne propter temeritatem tuam incurras in exitium. Ad limina sanctorum apostolorum Romam ire decreui, ubi cathedram Petrus habuit, quem in Ecclesia sua censorem ueritatis ueritas ipsa disposuit. Huius uicarius sicut ab eodem loco et ordine trahit honorem, sic ab eadem tenet auctoritatem et eius iudicium non fallitur, quod auctore Christo solidatur. Ibi ergo uel per te uel per nuntium canonice examinationis pondus de obiectis experiri licebit, quatenus obligatus aut absolutus inueniar. Accepto autem mansuetudinis oraculo, uim animositatis ceca tyranni presumptio furore lauabat, baculumque, quem manu gestabat, tanti patris in pectus impegit, et non reueritus templo Domini funestas  iniicere manus, socios nefandis instigat uocibus, quatenus uinculatum deformiter traherent. Factumque est sic, ut assentatio semper decliuem tyrannis impetum facit, ut a militibus illico uallatus, et religionis uestibus exutus, in hospitio ipsorum super scalam funibus stringeretur. Hoc ausu tam scelerato perterriti comites sancti uiri, diffugiunt, exempli maioris imagine, propheticum implentes presagium, quo dicitur: »Percute pastorem, et dispergentur oues gregis .« Pretiosus autem Christi martyr, olim deuotam animam oblatum iri Deo perpendens, quanto arctiori discrimine confligendum sibi cognouit, tanto attentiori sollicitudine, ad uictorie sue ducem Christum se contulit, foris patientia, precibus intus armatus, toto uidelicet spiritu  illi inherens, cuius amor animum deliniret, dum crudelis pena corpus laniaret.



CAPUT XII.

Emmerammi corpus secatum.---Interea quinque carnificibus ad secandum membratim atque articulatim tanti sacerdotis corpusculum, ut bestialem tyranni animum multiplici uulnere pascerent, electis, diuisa est sententia tortorum. Quippe duo ex ipsis, detestantes tam crudele officium, ueniam postulabant, ne pro illo facinore puniret eos iustitia, ad quod non uoluntas, sed Domini sui cogeret seuitia; ceteri uero uana pro ueris estimantes, Manus, inquiunt, impudice mulieribus insertas, ad deterrenda incestorum facinora precidi oportet. Itaque  digitorum articulos uulneribus numerant, et simul nata diuidunt, per tempora morti moras facientes, ut amarior per tormenta ueniret. Sed cur moratur hic facundia, ubi locus est uoci suspiriis intercluse, non compositionis arte depicte? Ergo pedibus et manibus abscissis, luminibus effossis, auribus amputatis, naribus truncatis, tandem pudicitia martyris est inuasa, et secreta pudoris detestabili sunt acie recisa. Inter que omnia in laudem Creatoris, uox quamuis modica, Dauidicum melos exercuit. Quo ipsi inuidentes linguam radicitus euulsam resecauerunt, relictoque tam multipliciter ceso recesserunt. Ipse uero Dei bellator in eodem uictorie campo cruore inuoluebatur, donec socii beati uiri e latebris et angulis emersi, cum uicinis mulieribus causa  humanitatis excitis, aderant. Quos adesse cognoscens, aquam ad refocillandum pectus requirit. Cui uitalis supradictus presbyter: »Mirari satis nequeo, cunctis pene membris amissis, atque ipsum lucis limen egressurus, quidnam potum exoptes; quasi dilaniate morulis uite fruiturus, cum tot cruciatibus exhaustus, finem doloribus, potius quam spatium exoptare deberes.« Ad hec athleta Dei tam magnus ad prosternenda in subditis uitia, quam inuictus ad patienda tormenta, spiritum collegit, et animosam uirtutem rationis, paruo quo potuit corporis nisu erexit, temptatum robur mentis grauius ferens, quam membrorum sectiones.« Impatientis est, inquit, cogente dolore, quempiam uelle metas uite presentis erumpere, et concessam penitentie  salutaris hostiam fastidire, cum e contra magne sit obedientie sententiam iudicis exspectare. At quomodo graue est pigritie tue, officium nobis humanitatis et exhausto tormentis pectori refrigerandi copiam prebere? dies tuos hec exactio torqueat, ut quoties cuiuslibet generis potum sumas, alienationem mentis incurras, nulli periculum laturus, sed exemplum inobedientie hoc typo futurus.« Cuius sententie uim idem uitalis multis, quibus postea uixerat annis, expertus est. Nam quoties aliquem gustabat potum, illico mente captus per urbis plateas perque loca petrarum abrupta, et monumenta mortuorum discurrendo terribiliter perstrepebat, et tamen ita stupidus, nulli fuit periculosus. Sepe quoque sic euagatus est, ut per cacumina turrium curreret,  et precipitium minime toleraret. Ceterum uir idem callem pie conuersationis recte gradiebatur, et missarum officia ceteraque Ecclesiastica strenue peragendo, caritatis munia cuncta, quantum ualuit, adimpleuit: hoc tantum solum usque ad finem uite, ut nobis estimare conceditur, et pro exemplo et oro humilitatis custodia, pertulit.



CAPUT XIII.

Emmerammi sepultura.---Interea locorum incole pretiosa martyris membra humanitate compuncti in arborem, que Spina Alba uocatur, collecta, dum conderent, conditisque non diu recessissent, duo pulcherrimi uiri antea non uisi uiam regiam equitantes de utroque arantes latere, pro membris  beati pontificis, ubi posita fuissent, conueniebant. Quibus in arbore predicta monstratis, uidentibus cunctis, illuc peruenientes, subito non comparuerunt. Hac disparitione, qui presto fuerant omnes stupefacti, ad arborem illico conuolantes membra paulo ante posita non inuenerunt; factique sunt huius rei testes et notitia et nouitate pene omnes, qui eiusdem loci fuerant habitatores, consulente diuina dispositione membris illis pretiosis, que non amittit in sanctis etiam capillum capitis . Dum hec geruntur, qui circa sanctum Dei fuerant, tollentes eum de certaminis campo, in plaustro ponebant, perducturi eum in uillam Ascheim, que distabat inde XII milliaribus, ubi et ecclesia fuit B. Petro apostolorum principi dedicata, ne in uilibus  rusticorum casis, tanta talisque persona deficeret. Proinde mulieres ex uicinia collecte, et uiri circiter ducenti, uenerabiles exequias prosecuti, uiscera commiserationis uotis indulsere fidelibus. Emensa iam magna itineris parte, in campum quemdam gramineum tribus millibus distantem a uico Ascheim perueniebant: et ecce transmigraturus ad celestia beatus pontifex uoce qua ualuit eiulare cepit, innuens horam uocationis sue aduenisse. Quod quidam commeantium subtiliter discernens, ut de plaustro leuatum Christi martyrem dimitterent telluri, cum premonuisset socios, mox herbido in aprico loco tremebunda religione resolui cepit. In exitu uero sancte anime illius de Aegypto huius mundi, lucem quasi lampadis immense ex ore sancti uiri  processisse, celumque ipsum penetrasse, cuncti assistentes uidebant, tantaque uis iubaris erat, ut intuentium oculos quasi fulminando reuerberaret, pauorque membra eorum tremore concuteret, ut uix beati uiri corpus in plaustrum auderent reponere. Itaque inde digna patre reuerentia ad prefatum Ascheim perductum in ecclesia Beati Petri apostoli, confauentibus eius loci populis, debito sepelierunt honore. Sed quoniam eius resurrectionis diem beatissimus pontifex prestolari minime uoluit, exigente iustitia, ut quos fidei gremio nutrierat, eis quoque sacri corporis patrocinaretur reliquiis, cepit orbis natura moueri, atque elementorum uiolentia tanti sacerdotis nutum predicare; nam coorta subito uentorum procella, lucida regio poli nubibus  obducitur, et contenebratur celi facies, mugitu tonitrui, fulguribusque, mortalium corda terrentibus; dissoluto interim in pluuias et defluentes amnes ere continuis quadraginta diebus.



CAPUT XIu.

Eius translatio.---Tunc sicut in angustia semper humanum genus de insuetis attendit, et de periculis requirit, consulta est diuina potentia et pietas exorata, donec uisu nocturne reuelationis declaratum est, deberi felices reliquias festinato ad urbem Ratisbonam inde transferri. Unde primates loci illius adunati, sublatum a sepulcro uenerandum corpus ad Isuram fluuium naui imposuerunt, accensis,  iuxta religionis modum, cereis. Ibi cum defluum iter, amne in propria ruente, sequerentur, per ostia ipsius ad Danubium intrauerunt. Inde contra ortum fluminis enitentibus, quod sine magno labore consuetodo nature non prestat, tanta celeritate res immobilis contra mobilem meritis martyris propellitur, ac si uelum uentus post flumen intenderet. Auxit hunc stuporem in eo comitatu res admodum mirabilis, sed tamen sancti uiri moribus comparabilis. Nam sicut ille in hoc mundo conuersatus inter grassantis stultitie turbines, nec ignem superni amoris, nec ueritatis lumen amisit, ita candele iuxta sacrum illius corpus accense tempestatum flamina atque imbrium flumina iugi sereno despexerant, consalutantibus tam clarum signum, et coniubilantibus  utrisque littoribus. Hac alacritate urbem predictam ingressi, obuiam habuerunt sacros cleri ordines, et preuia religionis uexilla, cum reliquo processionis ritu, principemque Theodum prouincie cum optimatibus, effusa in aduentum sui patroni tota regione; quorum hymnisonis uocibus tellus uidebatur esse concussa. Itaque in Beati Gregorii [Georgii] martyris ecclesia, quam ipse quondam orationum familiaritate frequentabat, solempni celebritate composito truculentia furentis aure quieuit reditque pax etheris et arbitrium luminis. Traditur autem firmaque assertione probatur, quod in illa uia, qua leuatus a naui ferebatur ad ecclesiam triginta signis diuina eum pietas clarificaret.



CAPUT Xu.


Carnificum pena.---Quoniam de exercitio certaminis pontificis atque triumpho cognita et credita contexuit oratio, consequens esse uidetur, quis rerum finis persecutores eius presentialiter ceperit, enarrare; quatenus et hec cognitio et frenet improbos, et tueatur probos; dum non audent isti, que uolunt; et non patiantur illi, que non debent. Sicut superius diximus, quinque sunt electi, qui eum torquerent, ex quibus duos facinus terruit, tres uero et ad audendum et ad perpetrandum scelus foris, imperium senioris incitat, atque insita medullitus iniquitas exacuit. Unde timidi duo illi, preces pro his fundente sancto martyre, uenia donati, in pace deduxerunt tempora; reliqui uero intra septem dies  spiritui cui seruierunt in mundo traditi, atque horribiliter diuque uexati, tandem quodam intempeste noctis silentio in desertum ruunt; ubi per loca confragosa et inaccessibilia lymphando perierunt: neque postea aliquo in loco uel uiui, uel defuncti comparuerunt; duplici contritione, sicut ait propheta , contriti. Sed et Lambertus eorum dominus, consurgente contra eum nata ex sceleribus suis occasione, perpetuo damnatus exilio, procul a suis digno despectu euanuit; hac in posteros hereditate penarum relicta, ut infra paucos annos immature mortis falce precisi, pene omnis uita difficulter extorta, pro innocuo martyris sanguine discerperentur. Qui uero superesse poterant, uel adhuc supersunt, eadem infelicitatis forma miseram testantur  prosapiam, et calamitosam breuitatem imbecillis uite suspiriis debent potius quam usibus. Et quid mirum? si consanguineos eius sanguis innocens tetigit, cum et edificia ipsius secundum illud propheticum: »Fiat habitatio eius deserta, et in tabernaculo eius non sit qui inhabitet ,« damna impietatis eius tulerint; ita ut uirgultis et urticis ascendentibus ruinosa deformitate delapsa humana conuersatione sint incongrua, damnabilemque ac detestandum hominem, et iam insensibilium neglecta figura declamet.



CAPUT XuI.

Miracula.---Diximus de insensati hominis sedibus et loci ipsius edibus, quia desolatione uisibili testentur inuisibilem eius interitum; deinceps dicturi  sumus ex aduerso quanta gloria polleant area certaminis beati uiri et locus uocationis, ut, dum locorum illorum reuerentia predicatur, quo incolatu martyris anima tripudiet, coniiciatur. Ergo ubi incisus est felix sacerdos, locum illum hec solemnitas colit atque hec immunitas tegit, scilicet ut in altitudinem cubiti unius excretus eminentia sua, fidem ibi sperande uenie petentibus promittat: tum preterea nescit iura seuientis aure, neque niue candescit, nec autumno flacessit; non hieme gelatur, non estu torretur; solum uernale decus, et semper uirentia gramina, cespitem illum iucundum prebuerunt: unde etiam fidelium plebs uicina, ecclesiam ibi ob frequentes uotiue congregationis accessus, in  honorem ibidem triumphantis martyris construxerunt. Proinde locus ubi spiritus eius sideream plagam adiit, multo tempore neglectui traditus, et pene obliuione obsoletus, hoc modo dignitatem suam uindicauit. Hiemali tempestate, sicut natura est Germanie, cum totam terre superficiem niuium operiret immensitas, sola corporis areola tali conditione  libera, dum pretereuntibus hac et illac miraculi sui stuporem ingessit, causam pariter sue uiriditatis, et memoriam obitus beati martyris edocuit. Quapropter et ibi basilicam posuit fides, quatenus efficacius animaretur spes, que in utrisque locis ita uotorum fructibus uiguit, ut si numerari deberent, numerantis industriam premerent.




ANTE MEDIUM SAECULUM.
ARNOLDUS EX COMITE uOHBURGENSI EMMERAMMENSIS MONACHUS ET DECANUS.





NOTITIA IN ARNOLDUM. AETAS, PATRIA, NATALES, RES GESTAE, SCRIPTA.


 Arnoldus, ex nobili genere ortus, quippe qui auum maternum Berhtoldum marchionem, paternum Arnoldum uirum nobilem ipse dicat  , in S. Emmerammi monasterio Ratisbonensi educatus et monachum professus, primum Romane antiquitatis scriptoribus legendis operam nauauit, postea uero eodem modo quo Othlonus a litteris secularibus transiit ad diuinas. Quibus studiis imbutus et »uenusto sermone delectatus,« Emmerammi patroni sui uitam inculta et rustica esse scriptam oratione doluit, eiusque emendande consilium cepit. Sed fratres uenerandam antiquitatem ab homine nouarum rerum, ut iis uidebatur, studioso tangi sacrilegium rati, ut Arnoldus in exsilium mitteretur, apud abbatem egerunt. Itaque in Saxoniam profectus,  Magdeburgi Meginfredum  schole magistrum amicitia sibi coniunxit, quem ut uitam illam de nouo scriberet precibus suis permouit; id quod ultimis Heinrici II annis factum est  . Post tres annos ad monasterium reuersus  , opus imperfectumr  eliquit; quod a. 1030 demum Burchardo abbate constituto recepit  , neque tamen statim cum aliis communicasse uidetur  . Sancti enim miracula se scripturum esse iam dudum uouerat  , eaque partim in antiqua uita narrata, partim postea Ratisbone acta uite illi adiicienda duxit; in quibus conscribendis eum a. 1035 uel 1036. occupatum uidemus  . Quo finito, utrumque librum Burchardo abbati inscripsit.---Sed mox nouum  suscepit laborem, et deuotionem erga sanctum ut ostenderet, cultores eius celebrare sibi proposuit. Primum igitur acta Wolfgangi episcopi et Ramuoldi abbatis narrauit, et res Ratisbonenses, quas compertas habuit, memorie tradidit. Postea cum dialogi formam huic libro imposuisset, latius uagatus  est, et ab Ammonicio illo, quem secum loquentem finxit, admonitus, res diuersas, historias uarias et multiplices, ut Collectii nomini sibi imposito responderet  , undecunque collegit; nulloque certo ordine ductus  , modo hec, modo illa in schedas  retulit. Qua in re aliquandiu occupatus fuisse uidetur. Nam paulatim et tarde opus processisse, ipse indicat  . Cum Burchardo abbate initium fecisset, sub Udalrico, qui illi a. 1037 successit  , alteram scripsit partem  , alia estiuo tempore  , alia festiuitate S. Emmerammi die 22 Sept., appropinquante  exarauit; re quadam iam relata, Engilmarus episcopus Parentinus, quem a. 1037 Germaniam uisitasse constat, aduenit scriptaque comprobauit  . Multas igitur res notatu ualde dignas collegit, quippe qui ex familia nobili oriundus et in itineribus, que in Saxoniam et Pannoniam  suscepit, uersatus, alia ipse uidisset  , alia ab amicis et hominibus diuersis accepisset  . Primo libro preter Aribonem etiam S. Bonifacii uitam  exscripsit  et uaria monasterii diplomata  , chronica  aliaque scripta  adhibuit, iisque ita usus est, ut inter grauissimos historie Baioarice sit referendus fontes. Sed quod egre ferimus, per ambages progressus et sermone nimium copioso usus  , adeo librum auxit et pretiosas illas narrationes tantis et tam multis interlocutionibus et disquisitionibus, que ad historiam illustrandam nichil conducunt, obtexit, ut integrum opus hic nemo legere uellet.

Que preter hoc Arnoldus scripsit non magni sunt momenti  , Antiphonas et responsoria in S. Emmerammi honorem dum in Pannonia morabatur composuit  . A. 1031, ipso, qui prepositus constitutus erat, ordinante, bonorum ad S. Emmerammum  pertinentium facta est descriptio  . Preterea homilia De octo beatitudinibus et S. Emmerammo ipsi tribuitur  , sed rectius ad alium eius nominis scriptorem referri uidetur  .

Arnoldus iam ante medium seculum XI obiit, quamuis, cum libros suos scriberet, iuuenili floreret etate  . Nam Othlonus, qui iam antea monasterium intrauerat et post annos aliquot Wolfgangi uitam scripsit, Arnoldi superstitis nullam facit mentionem, imo mortuum aperte eum designat  .

Arnoldi liber monasterii muros nunquam transgressus esse uidetur; certe preter Othlonum nullus medii eui scriptor, quod sciam, eo usus est. Seculo XuI uero Auentinus  et Laurentius Hochwart  plura inde hauserunt. Canisius a. 1602 opus  ex codice, nisi ualde fallor, autographo luci dedit , post quem fragmenta tantum a Mabillonio  et Suyskeno  edita sunt  , et hec quidem ex codice S. Emmerammi, curante abbate Frobenio emendata.

1. Codex ille inter Monacenses  asseruatus, a Cl. Foringer in usus nostros uersus est. Librum membr. s. XI accurate exaratum Arnoldi esse autographon, emendationes eadem manu sepissime in textum inducte et additiones in margine facte aperte docent. Exhibet f. 9 Arnoldi officium S. Emmerammi, f. 16 breue Arnoldi carmen  , cui epistola Burchardo directa subiicitur. Fol. 21 sequitur  Meginfredi uita S. Emmerammi, f. 35o primus Arnoldi liber, cuius ultima uerba recentiori manu  in ima folii 58 parte adiecta sunt. Nam quod quaternionem complebat folium cum his lineis excisum est; id quod iam s. Xu factum fuisse, paginarum numeri hoc tempore ascripti ostendunt  . Secundus liber an hoc uolumine unquam comprehensus sit, dubitarim; certe Canisius, qui etiam  huius autographon habebat, alibi eum inuenerit oportet. Iam medio seculo XuIII nullum eius exemplar in S. Emmerammi fuit monasterio  . Que cum ita sint et cum etiam codices Admontenses mbr. s. XI primum tantum librum exhibeant  , alterum ex Canisii editione exprimendum feci.


G. WAITZ.





ARNOLDI DE MIRACULIS ET MEMORIA BEATI EMMERAMMI LIBRI DUO EDENTE G. WAITZ PH. D [1Kb]



CARMEN ACROSTICHUM DE BEATO EMMERAMMO
[Figure: [Carmen] 18Kb]

E mmeramme tui S dignator adesse ministri S
M entes cum cord E precibus his ablue sord E
M oribus ac torti S confer medicamina forti S
E mundi curi S Monachos pius eripe duri S
R egum sic reg I potes et nos subdere leg I
A ulica quam prisc O non tangunt tempera disc O
M ultis hinc ome N Christi dat denique nome N
M unere perfect O sua donans secla profect O
u irtus alma cruci S que signat lumine luci S
S ub quo saluus eri T quisquis bona maxima queri T
M agnis magne pate R minimis et humillime frater R
A urea dans sacr A cunctis dimitte piacl A
R ecto sub duct u fac nos fore non sine fruct u
T estis Heimramm I memor ob nos presulis alm I
I s famulos place T tibi, nobis commoda preste T
R ite decem numer A sex addito, sic capis ist A
 A ntea conscript E res ac uerissime dict E
L ibrum materian T istum simul atque perornan T
M enfredus doct E quem Saxo dictitat et apt E
u erbis ornato R sensu subtilis arato R
S i quis per nome N me queritat, ergo  diocte N
Arnoldum norit, releuamen cui siet Amen 



AD PROuISOREM SANCTI EMMERAMMI QUID DEBEAT EI uEL RATIONI


 Domno BURCHARDO ad optima queque haud tardo, pro paterna quidem dignitate reuerendo, ac plurigena probitate diligendo, ARNOLDUS, adprime sibi utpote abbati exin ceteris merito suppositus, ueruntamen rebus monasterii prepositus, quicquid fidelis domino seruus, seu magistro discipulus.

Inprimis cum beatissimi martiris Emmerammi patrociniis non ego solus, sed etiam mecum eius generalis monachorum cetus gratificatur Deo, antehac misericordiam suam multipliciter paruitati nostre impertito, nunc uero solita clementia circa nos manifestius uso---in hoc procul dubio, quod uos tali de loco destinauit ad nos, in quo hactenus ipso donante et sanctissima uirgine Maria adiuuante abundant patres ac fratres, siue apud Dominum  siue apud seculum ualde nobiles et laudabiles, qui cum ratione sua nouerunt et aliena tractare---unde et ego ultimus uere rationis alumnus, pro hac uestro sub regimine probanda, occasionem sumpsi ac fiduciam, presentem scribere epistolam; que quamuis inscitie mee historiam partim uideatur continere, tamen in uili scemate prenominati necnon sepe nominandi patroni nostri dulcissime tota famulatur memorie. Igitur libris in diuinis legendis et intelligendis, peccatis meis facientibus, admodum fui segnis, et ut uerum fer, adhuc non sum indemnis. Cuius emendationem uicii ut ceterorum cum habere possem exemplis maiorum, impedimento erat nolle, et abusiuum illud quod dicunt neglegere. Quadam autem die quendam e fratribus,  concretum et conscolasticum meum, presente me, aculeum mortis contigit obire. Is ergo in ipso mortis articulo quid uiderit, etiam non loquens astantibus patefecit. Nam cum leuatum e lecto humi deposuissemus, primum brachiis quasi contra aliquem reluctatus, demum ad sinistram acutissime flectens obtutus, adeo abhorrebat a facie inimici, ut oculorum uersione capitisque auersione ac inpulsu, ut gestum exprimam, capitali, pene loco sibi astantes propelleret; et ut patesceret [1 1Kb] , quantum fides Christi ualet ubi meritum habet, quantumue deest ubi mortua est, nisu quo potuit dextram manum extendit, signum salutis facere uolens; sed exprimere minime ualens, subita concussione contremuit, ac  pallore obductus irriguit; sicque exalauit. Nos uero, singultibus psalmodiam intercipientibus, omnes pariter in luctum conuersi sumus. Quis enim ibi non fleret, ubi quisque infirmitatis proprie intra conscientiam commonitus, uix effari posset pre fletibus, cum et ego post annos aliquot, teste Christo, haud absque gemitu et fletu hec scripserim memorieque tradiderim? Iuuenis namque floridus, frater etiam cetaneus, in puerili lasciuia consentaneus, super  quo innitebar, baculus arundineus uersus est mihi in colubrum, ita ut fugerem. Inde absterritus subduxi me, quibus eatenus ob gloriolam seculi adhesi, libris paganis, et saniore consilio inplicabar diuinis. Tunc primum cepi discernere, que distantia esset inter lucem et tenebras, inter Dominum et Belial. Tum quoque ad me aliquantulum reuersus, ex parte collegi, qui fuerint scriptores ecclesiastici. In quorum uarietate pulcherrima enotaui beatissimum Christi confessorem Hilarium, alti cordis uirum, quam longe sit a lectione simpliciorum fratrum; Ambrosium, quam disertus et orthodoxus; Ioannem Constantinopolitanum, quam iocundus et aureus; Gregorium Nazazenum, doctor quam [2 1Kb] mirificus et anastasificus; Hieronimum, quam breuis et rectus;  Augustinum, quam facundus et profundus; Gregorium papam Romanum, quam dulcis et clarus; Ysidorum Hispanum, quam succinctus et distinctus. Hi siquidem et horum precessores uel successores [3 1Kb] ualde uenerabiles et utiles operatores [4 1Kb] iam habundanter hauriebant e fontibus Saluatoris, que dulcissima caritate propinarent nobis. Quorum cum legissem opera, que peritissimis probabilia, mihi uero pro captu meo uidebantur etiam [4 1Kb] mirabilia, auctoritate simul et uenusti sermonis dulcore delectabar. Sed contrario admodum amaricabar in gestis uidelicet domesticis, clarissimi patroni nostri Emmerammi [5 1Kb] martyris, dudum a quodam, qui se Cirinum, id [4 1Kb] est [4 1Kb] heredem [4 1Kb] , nominat, Frisingensis ecclesie episcopo, ut puto recte scriptis, ante nos autem  maiorum neglegentia deprauatis. Que cum, abbate id penite fieri permittente, simplici animo emendare uellem, et in confusionem loci nostri diutius incorrecta stare nollem, consurgunt, aduersum me quorundam animi fratrum dicentium, haud equum, a me dictis antiquitatis quid addi uel minui, maxime cum hec peritiores omiserint. Quibus uidetur probum meapte sic temperare responsum. Quare illi hoc fecerint, immo quod utile fuit hac [6 1Kb] in [6 1Kb] parte [6 1Kb] non fecerint, a uilitate mei temerarium est discussum iri. Hoc tantum dixerim pace eorum et omnium bonorum, quia non solum nouis uetera licet mutare, sed etiam, si sint inordinata, penitus abiicere, sin uero ordinaria sed minus utilia, cum  ueneratione sepelire; et quia dispensatione diuina a precedentibus multa relinquuntur sequentibus, in quibus possint mereri alicuius aut admissionem aut remissionem peccati. Quod cauendum huiuscemodi simplicitate, seu, quo uerius dicam, stoliditate, etiam rustici nos monent, qui peccare illos putant, qui arbores succidant, in quibus pagani auguriari solebant. Quid plura? Cedens emulis ad tempus, per abbatis imperium abripui me in Saxonie exilium,  portans mecum in libello suo sanctum Emmerammum, qui suum me uoluit esse seruum. Ibi simulando me scire quod nescio, Meginfredum, Parthenopolitanum magistrum, pauculis beneficiis paraui mihi amicum. Hunc dum audirem frequenter disputare sapienter, mirabar eius ingenium; ex quo et ipse agnouit meum studium. Inter familiares autem consermocinationes stilum eius agnoscens, et propositum fixum animo tenens, postulaui ab eo, quo pro pignore amicitie nouum patrono nostro librum minus pigritaret cudere. Quod cum ille rennueret, quasi sue non esset possibilitatis, et ego opponerem debitum caritatis, ipse uero maiori excusatione nostris id melius assereret conuenire, et e contrario referrem, pene esse naturale ciues ciuibus  inuidere: tandem uictus, uoluntati mee, immo beato Emmerammo animum substrauit. Ut autem acceleraret me rogante, respondit serena fronte, summa diligentia in laribus probandum, quod extra parietes multorum oculis foret presentandum. Hac, ut opinor, occasione tribus annis opus mihi carissimum remansit inperfectum, dum temporibus Heinrici augustissimi imperatoris esset ceptum. Regressus ergo ad monasterium e Saxonia, ferebam mecum beatissimi martiris ymnum, quem mihi pro arrabone libri saltim uel uersiculum poscenti prefatus magister metro composuit Saphico. Demum Chouonrado imperante, et nichilominus Heinrico filio eius regnante, Gebehardo autem secundo Ratisbonensem ecclesiam regente, in aduentu uestro,  sepissime optatus atque diu expectatus uenit libellus. Cuius uniuersitas beato deputetur Emmerammo, materia Cirino, renouatio Meginfredo, exactio peccatori Arnoldo, usus oculum inuidie [8 1Kb] non habentibus, uite premium omnibus eiusdem Deo dilecti martiris memoriam excolentibus. Pro cuius cultu mea exhibitione modico [8 1Kb] , debito sui permagno, quid mihi acciderit uel qualis consolatio euenerit, paucis edicam. Erat quedam necessitas, pro qua in Pannoniam me direxerat meus abbas. Cumque periclitarer sepius in profundis Danubii decursibus, apud Pogicam  caribdin, ubi esse uidetur mortis hospicium, maximum experiebar periculum. Ibi enim naute maiores arripientes  remos, quasi uiribus suis nauim euecturi [8 1Kb] de abrupto fluminis, in tantam uenere desperationem, ut mutuo se intuentes ac nec muttire ualentes, pre timore mortis penitus irriguissent. Tunc osculatus cruciculam, quam habui ex ceruicibus pendentem, reliquias martiris de cambota continentem, cogitationes huiusmodi intra me uoluere cepi: Putasne, late notus patronus hodie mihi erit per salutem hic experiendus? Mox nauis ceu aliquo minitante tremefacta  et interitus puteo eiecta, renatabat, nemine ducente, immo Domino regente. Tum cursu prosperato tertia die aduehebar Pannonie solo. Qua me Anastasius archiepiscopus  ceteris suscepit humanius et affatur familiarius. Is cum beati Emmerammi ueterem illum et uiciatum legeret librum, materiam probauit [7 1Kb] cum sententiis; sed harum seriem cum ueste reprehendit pendere rationis. Apud quem sex ebdomadas manen, memorie sanctissimi patroni antiphonas aliquantas cum responsoriis composui  , non tam fretus ingenio, quam dedito laudibus martiris animo. Has prefatus episcopus monachos et clericos suos fecit discere, et in ecclesia die ipsius natali publice celebrare; secundum [8 1Kb] quod [8 1Kb] scriptum [8 1Kb] est [8 1Kb] : Recedant [8 1Kb] uetera  [8 1Kb] de [8 1Kb] ore [8 1Kb] uestro [8 1Kb] , deponens ueterem illius cantum, quem nostri potius cantant ex antiquitatis usu quam ullo auctoritatis ausu. His ita equidem gestis in Pannonia, et legatione, pro qua directus eram, peracta, Noricum repetii, et in ea reuisens Ratis onam, satis karitatiue suscipiebar a fratribus, quibus et hoc dignetur reddere Dominus. Hic cum de sancto Emmerammo dulce clarumue quiddam aut audire aut uidere summo desiderio queritarem, per somnum uisionem accepi talem. Beatus Emmerammus pallio uiridi quasi uelatus, meridiana parte ante fores ecclesie uidebatur mihi iacere in lecto bene ac decenter ornato. Quem ut fratres ecclesiam intrare uolentes uiderunt, timore perterriti recesserunt. Ego autem solus relictus, adeo fui curiosus,  ut ad gradus iuxta tres arcus flexis genibus in eum intenderem, donec uultum detegeret, ac [8 1Kb] Latino sermone diceret: Tibi conceditur uidere faciem meam, quia in laudibus meis sudasti. Cuius cum uiderem ualde candidam et splendidam faciem, nullatenus dicere possum, quam magnum cordi meo fuerit [8 1Kb] iubilum. Hoc tantum tacitus mecum reputabam: »Fortassis in die nouissimo pro me dicturus est Christo: Domine, da mihi hunc peccatorem.« In quo tunc experrectus, et adhuc, ut uerum fatear. nequam ac non rectus, ne iucunde uisionis gaudia prepediant peccata mea, apud eum, cuius melior est super uitas misericordia, optinere cupio prece uestra necnon patrum et fratrum oratione continua.  De cetero quod instat, epistola conclusionem postulat; in qua uos ignorare nolo, quod antiquus [9 1Kb] operis huius scriptor librum suum finit in eo, quod uolumini de miraculis beatissimi martiris, hoc [8 1Kb] et [8 1Kb] anterioribus tribus diligentia mea enucleatius positis, pro capitulo datum est quarto. Que uero secuntur, auctoritate uestra contra emulos defendendus [10 1Kb] , humili asscripsi stilo, uno [8 1Kb] tantum [8 1Kb] ordine [8 1Kb] prepostero [8 1Kb] ob [8 1Kb] similitudinem [8 1Kb] rei [8 1Kb] interposito [8 1Kb] ,  pro memoria mei et eorum qui mecum in monasterio memores esse potuerunt factorum ob Christi martirem signorum. Ad que et ad ceteras eius laudes  propagandas, uita uestra uigeat, dignitas polleat, paternitas ualeat, Domino donante, Amen.


  Explicit epistolaris apologia de ratione uel ueterum immutatione.



CAPITULA LIBRI PRIMI [11 1Kb] .

     1. [12 1Kb] De episcopis uel ducibus Paguarie, et de hereticis per sanctum Bonifacium ab ea expulsis, necnon miraculis ad sepulchrum beati Emmerammi frequentatis, atque de secunda illius translatione.
    2. De muliere adultera, que martiris ecclesiam ingredi nullatenus potuit, antequam per confessionem ad penitentiam se purgauit.
    3. De homine a latronibus capto, et bis uenundato, qui post exilium trienne patriam reuisens, cum  grandi miraculo se presentauit beato Emmerammo.
    4. De puella, que integrum annum permansit ieiuna, et ad memoriam martiris est communi uite restituta.
    5. De beneficiis principum seu comitum iudicumque donariis sancto Emmerammo collatis, et de triumpho mirabili, quem Arnolfus imperator euidentissimo eiusdem testis adiutorio obtinuit.
    6. De Tutone episcopo spiritu prophetie ditato, et de rege Chuonrado apud Sanctum Emmerammum pro incauta iussione morbo grauato.
    7. De homine, qui in conuiuio principis rennuens caritatem martiris, colapho percussus est terrifico.
    8. De monacho sancti Emmerammi qui in periculis maris eum sibi adesse sensit per beneficia liberatoris.
     9. De apostata monacho bis a demone correpto, ac  toties precibus et meritis beati Emmerammi liberato.
    10. De quodam demoniaco a legione miserabiliter possesso, cui gratia Saluatoris mirabiliter salutem reddidit ad memoriam martiris Christi.
    11. De quodam stirpigena Lantperti tyranni, qui una hora bina cecitate prohibitus est ingredi ecclesiam martiris Christi.
    12. De miseriis queis usque in presens afficiuntur homines  tyrannice posteritatis, et de quorundam eiusdem stirpis conuersione humilique oblatione, ac Adalrammi duritia uirtute martiris mirum in modum mollificata.
    13. De duodecim uiris, qui iurauerant contra ius in altare martiris, multiplici pena consumptis.
    14. De hoc, quod contigit in quadam muliercula, pro furto calicis paralysi multata et apud Sanctum Emmerammum mirifice sanata.
    15. De eo, quod et Iudei minime diffitentur, miracula in ecclesia sancti Emmerammi sepissime facta.
    16. De paralytico apud Sanctum Emmerammum curato.
     17. De obitu Michelis episcopi, et de signo campani.





PROeMIUM LIBRI I DE MIRACULIS BEATI EMMERAMMI.


 uiuunt merita sanctorum in ecclesiis, et potentius existunt ipsi, quamuis ab oculis nostris ablati, quam inter conuersantes putarentur. Quod licet creditum firmo teneamus proposito deprehensum, miracula tamen asstipulantur nobis, et imperitiam brute infidelitatis arguunt, dum ad exanimes sanctorum reliquias impossibile languentium ad posse redit, et quod non fuit ad esse; fraudatis circa hunc rerum cardinem cunctis secularium potentatibus. Nam si eniterentur uel regalis potentia, que preminet, uel artificalis ulla sollertia que interdum  hiantia supplet, quomodo repararent habitum ceco? Hec cum constent, nullum prudentis fidei consequentia latent. Quapropter quia scribimus uobis, in quibus uiuificator Spiritus carismatum suorum heredem uiuam plantauit fidem, pauca de multis miraculis, que diuina pietas testi suo Emmerammo donauit, dicemus, uel ab aliis dicta repetimus; quia uobis facit de inuisibilibus uel etiam de nondum factis experimentum preteritarum substantia rerum et argumentum non apparentium .


 EXPLICIT PROLOGUS.



INCIPIT LIBER PRIMUS.

 1. Igitur martiris Christi Emmerammi corpore sacro apud Ratisbonam honorifice humato, et ad sepulchrum eius minime fraudatis fidei merito querentibus  presidia diuine pietatis, tandem multo sub huiusmodi beneficiis tempore euoluto, ecclesie presulatum eiusdem uir uenerandus regendum suscepit  Gaubaldus, ante quem non solum hec eadem de qua nunc nobis est sermo, sed et cetere in Baioaria absque certis episcopis post [13 1Kb] Romana tempora [13 1Kb] erant ecclesie. Quia enim nuper christianitatem acceperant Norici, immiserant se illis heretici, qui, ut in aliis regionibus facere consueuerant, fas ibi nefasque confuderant. Horum  alii se dicentes episcopos esse, alii presbyteros, alii diuersi ordinis clericos, adinuentiones suas technis quibusdam subornabant, sicque populum cum principibus per plures annos seducebant. Quippe hic error bonis omnibus inuisus, sed a peruersis periculosissime annisus, maxime adoleuit sub ducibus, quorum nomina partim ignoramus, partim scita cautele gratia supersedemus. Temporibus autem, quibus tante  pesti remedia parabantur, hi duces principabantur: Dioto scilicet, uir illuster, cui filii in regnum non successerant. Item alius Theodo, uir strenuus et alacer, sub quo clarissimus [14 1Kb] Christi [15 1Kb] confessor [13 1Kb] Routpertus [13 1Kb] cum [13 1Kb] aliis [15 1Kb] Dei [13 1Kb] seruitoribus [13 1Kb] Iuuauium [13 1Kb] deuenit [13 1Kb] , ibique [13 1Kb] cursum [13 1Kb] presentis [13 1Kb] uite [13 1Kb] consummauit [13 1Kb]  . Sub [13 1Kb] quo [13 1Kb] sanctus [13 1Kb] Corbinianus [13 1Kb] Frisingiam [13 1Kb] accessit [13 1Kb]  . Is ergo dux [13 1Kb] filios habuit successores in regno, Diotpertum uidelicet atque Grimaldum; post quos ducatum genti huic prebuit Hucbertus, qui beato Georgio et sancto Emmerammo sub quodam Rathario aduentitio episcopo donauerat curtem, que in pitaciis, e quibus hec excerpsimus, Pirchinwanch nuncupatur  . Huius  atqui ducis temporibus  beatissimus presul Bonifacius ob curam, quam circa oues Dominicas habuit maximam, ingressus Baioariam nonnullos hereticorum ex ea depulit; sed eos generaliter, uti uoluit, eliminare non potuit. Quo Franciam reuerso et prefato duce defuncto, sub principe Pipino gentis huius ducatum adeptus est Udilo. Qui  missis in Italiam legatariis, sanctum Bonifacium rogauit e Roma reuertentem , quod denuo Noricas gentes sub sua potestate dignaretur uisitare degentes. Cuius legationi et nichilominus petitioni libenter annuens Deo plenus antistes, in Baioariam profectionem accelerat, sperans se correcturum quod ante non poterat. Hic Domino cooperante ac prefato duce asstipulante [15 1Kb] , ecclesiastica iura decernens, penitus exstirpauit hereticos,  et uniuersos fugauit scismaticos. Prouinciam uero in parrochias diuisit, et episcopos in his canonica ordinatione constituit. Inter quos predictum Gaubaldum Hiatospolitane  sedi prefecit. Qui  dum sibi credita foueret necnon adaugeret ouilia, inter cetera, que bene disposuit et ordinauit, consilium iniit  cum clero, quo sepulchrum aperiret beato Emmerammo. Quod crebris miraculis fieri debere clamitantibus, communis omnium comprobauit assensus. Quid plura? Die statuto translationis et eleuationis cunctorum uota concurrunt; ad laudes martiris, tanto tempore inter mortales sub neglegentia quiescentis, innumera sexus utriusque turma confluxerat. Ad ea, que sepe audierant, martiris beneficia clarius uidenda, festinant cuncti, nouis interesse gaudiis properant uniuersi. Demum electi sacerdotes cum diaconibus ac aliis ad aperiendum sepulchrum necessariis, populum extra ecclesiam eiecerant, et ostia intro seris munierunt.  Cumque tremebunda religione a sepulchro humum resoluissent, necnon etiam lapidem superpositum a parte dextra in leuam submouissent mensura tantum quasi palmi et semis, timor super omnes irruit, ita ut pre pauore nimio laborantium manus a lapide laberentur. Ex quo terrore perculsi uiribusque dissoluti, in terram ceciderunt. Unus autem ex illis, qui a dextris stabant, pectus lapidi supponens, tamdiu solus hunc, cum esset ingens, haud sua ualitudine sustentabat, quousque ceteri posse resumerent et succurrendo manus ad incepta consererent. Tunc tanta celeritate et securitate amouerunt, ac si in se grauitatis pondus minime haberet. Quid uero hoc trifario miraculo insinuatur, nisi quod prophetico ore predicatur: Mirabilis Deus in sanctis suis; Deus  Isrel ipse dabit uirtutem et fortitudinem?  Ob reuerentiam enim sui martiris uirtus Altissimi hos terribiliter strauit, sed ad eius laudes in pristinas uires mirabiliter restaurauit. Tertio uni sacris cineribus famulanti impertiuit fortitudinis munus ad gloriam nominis sui, qui est trinus et unus. Pro quo triplicato signo sacerdotes uenerandi gratias agentes alme Trinitati, cum magno cleri populique tripudio incomparabilem purpurati corporis thesaurum e tumulo, quo eatenus reconditus erat, auferentes, in monumentum nouum uenerabile transtulerunt; quod ad id satis accurate iam parauerunt. In quo principes auri laminas et argenti apparatu pulcherrimo fecerunt affigi, easque gemmarum ordine uario distingui. Quorum spiritibus et  nobis simul peccatoribus per intercessiones clarissimi sui testis Emmerammi dignetur Dominus propitiari!

2. Quidam uir in Frisingensi episcopio, quoniam  fraudata est oculorum officio, coniugem suam dimisit, aliamque extra preceptum Dei duxit  . Qua culpa adulterum illum cum superducta, episcopi, in cuius hoc erat diecesi, animaduersio conuenit; conuictumque ex regulari penitentia multauit. Sed persuasoris instinctu pertinax mulier ab illicitis amplexibus diuelli non potuit, sed cum ad beati Emmerammi ecclesiam conuentus fieri debuisset, et eadem mulier, commeantibus illuc sociata, properaret, in loco, qui uiuarius appellatur, unde ecclesiam intuita fuit, ducentis fere ab urbe passibus, ut nota commissi sceleris eam exagitaret. Cepit autem tremore nimio concuti, et dissoluta humi deuolui; et cum erecta fuisset a sociis, si processum uoluit, procedere non ualuit; si redire studuit, redeundi  facultatem non habuit. His in angustiis a superueniente sacerdote quodam deprehensa requisita est, quo crimine circumuenta pateretur talia. Hoc relato sicut erat, ad episcopum suum regredi ab eodem est presbytero commonita. Quod dum fecisset et effusa in lacrymas uulnus aperiret et satisfactionem ex puro corde promitteret, suscepta Ecclesiastice forme medicina, ad medicum suum beatum Emmerammum, expers anime uulneris, et corporei secura doloris, processit. Qua in re facile colligitur, quam longe separantur incerti a regno Dei, qui sic differuntur ab ingressu domorum electorum suorum. Quod ne nobis contingat, fortissima Christi medicina prohibeat.

 3. Cum uirtutum odoribus aromatizans beatus Emmerammus populos ad se traheret undequessecus, contigit quendam uirum fidelem, qui bona intentione, ut finis probabat, illuc solus iter carpebat, in loco, qui dicitur uerroniwaida, quod sermo Latinus exprimit Longinqua pascua, latrones incidisse, qui eum detentum et expoliatum Orientalibus Francis uendiderunt. Et factus est alias emptitius, qui ad memoriam martiris uoluit esse aduentitius. Quidam uero, qui hunc exinde uenundatum accepit, sub uenali commercio tradidit cuidam Turingo in finibus Parathanorum, ad id temporis crudelium paganorum  . Cumque se homo Christianus uicinum cerneret gentilibus, idolorumue cultoribus, cepit nisu quo potuit domino suo temporali tam presenti quam absenti, ratum et promptum exhibere  famulatum. Erat autem in lignis operandi peritia instructus; qua molendina facere solebat ad aque ductus, ob que, et uenustam edificiorum compositionem admodum charus fuit domino seruus. Unde et aliquibus retinaculis cupiens hunc sibimet facere firmum et fidum, uiduam iuuenculam, secundum carnis huius putredinem, speciosam, quam reliquit conseruus eius absque filiorum procreatione, in matrimonium illi temptabat sociare. Quam renuens, sorte, non mente, captiuus respondit dicens: »Uxorem legitimam in patria reliqui, cum pro innumeris meis huc traderer peccatis.«  Nunc ergo ea uiuente quomodo aliam super ducam? Quibus uerbis permotus dominus asperrimos sermones inuexit dicens: »Hec mihi faciat Dominus, et hec addat, nisi hanc in matrimonium sumpseris, genti Saxonum te tradam, que tot demonibus per spurcam seruit idololatriam. Noui etenim ac experimento didici quia si mulierem hic accipere non uis, fugere malis, quam mecum commorari in his locis, ut et de fuga confusus, et nichilominus post de precio tuo maneam defraudatus.« Cumque assiduo sermonibus huiusmodi inter se disceptarent dominus per peccatum seruus, et seruus per iustitiam dominus, etate iam ac moribus senex, aliter se non posse aduertens imperium domini sui declinare, quin in gentem traderetur Deum ignorantem, cuius uitam  quasi mortem timuit, tandem se uelle eam confitetur sibimet copulare. Tunc exhilaratus dominus adprehensam mulieris manum inuoluit pallio, et, ut moris est nuptiarum, seni sub testibus eam in matrimonium concessit; sicque discessit. Religiosus autem senex accepta muliere perrexit ad domum hereditatis inuise, in qua cubiculum intrantes, et alimenta iuxta consuetudinem nuptiarum, percipientes, lectum, quem ipsa parauerat, haud parili animo ascenderunt. Cui senex: »Preuide, inquit, carissima filia, ne hac thalami commixtione summum offendamus artificem, quia temporalis uite gaudia paucis diebus deficiunt, sed eterna animarum detrimenta parturiunt. Fruere itaque artificio meo in deliciis, et hoc tantum indulge, ne me sub iugo copulationis  huius, coniuge uiuente, precipites in interitum.« Illa autem, carnali uoluptate deuicta, uiri sui petitioni minime assentiebatur; imo que in aurem dixerat, domino suo palificaturam minabatur. Senex uero cum huiusmodi exhortatione se cerneret minus perficere, lasciuiam socie ac exasperatos animos, uerborum blanditiis ita leniuit dicens: »uidendum est nobis, carissima soror, ne gentilium ritu, cum simus Christiani, nuptiis conueniamus, sed potius per triduum nos contineamus, Dominum deprecantes, ut det nobis filiorum procreationem, quia mulier non pro libidine, sed pro sobolis est spe assumenda.« Hec mulier cum audisset, despexit, et se conuertens ad parietem, inerti se somno immersit. Religiosus autem senex cum lacrymis  et intentione cordis supplicabat miserationibus omnipotentis, ut per merita et intercessiones dilecti sui martyris Emmerammi sibi dignaretur auxiliari. Cuius orationem, quia diuina pietas exaudiuit, eodem momento misericordissime patefecit. Nam cum et ipse pre tristitia obdormisset, uir quidam pulcherrimus ante lectum quiescentis astabat, qui baculo, quem manu gestabat, latus eius percussit, dicens: »Surge et uade ad ecclesiam beatissimi martyris Emmerammi, quo te iterum deuouisti.« Cui uir senex respondit: »Quomodo sine alimento tot terrarum ignota spatia perambulabo?«  Cui iterum qui astabat adiunxit: »Surge, ne hesites, sed sume panem positum in cenaculo superiori, et ipse sufficiet in alimentum tibi, ad perfectionem itineris tui.« uir autem post tantam uisionem expergefactus, et aliquamdiu spiritus occulta scrutatus, ignorabat utrum dormiens an uigilans hanc acceperit ammonitionem. Surrexit tamen secundum edictum uigilis, et panem in cenaculo reperit, tam candidum et saporum, qualem antea nunquam uiderat uel manducauerat. Quem etiam secum sumens, et cetera que in eadem domo suppellectilis erant, ibi relinquens, tantum tulit uestitum singularem, et quam manu solebat gestare bipennem. Regressurus autem ad solitudinem sub festinatione perrexit, lachrimatas preces Domino fundens, ut  per merita clarissimi martyris Emmerammi iter suum dignaretur prosperari. Quod per inuia et deserta, uti optauit, prosperis continuis diebus quatuordecim pene perficiens, demum die quinta decima, hora eiusdem quasi tertia peruenit in montem contra Ratisbonam inter Danubium et Imbris fluenta iacentem. E cuius specula uinearum plantationi contigua martyris intuitus ecclesiam, magnorum uidelicet operum casam, immensas Deo referebat gratias. Tunc descendens de monte atque naui transmisso flumine cum ceteris turmatim ac nichilominus certatim ad memoriam martyris pergentibus, et ipse sub omni celeritate properauerat letus. Cumque diu optatam ingressus esset ecclesiam, adherens pauimento, lachrimis et precibus satisfecit trienni  uoto. Completa autem missarum solennitate, uti competens erat, dominica die, senex religiosus extra aditum ecclesie egressus, panem, de quo tot diebus refectionem habuit, ostendit; historiam exilii et reuersionis ueraciter exposuit; duas portiones, que ex alimento superfuerant, in conspectu totius populi, pauperibus diuisit, tanti patroni beneficia clamauit in eterna fore debere memoria. Quid super hoc dicendum uel ascribendum? nisi quod Psalmista dicit memoriale sempiternum: »Magna est gloria in salutari tuo, Domine ;« gloriam et magnum decorem imposuisti super eum. O Iesu benigne, hoc tantum ad te sub eius patrocinio licet dicere, ut sicut illum dedisti multis  ualidum patronum, ita interpellationibus eius, hic et in eternum sis nobis propitius.

4. Erat quedam puella in Frisingensis ecclesie diecesi constituta. Hec  , ut solita erat, primo diluculo progreditur ad exercitationem cure pastoralis, quo scilicet ad pascua duceret pecora sui genitoris Contigit autem eam occulto ibi Dei iudicio subito talem spiritus accipere immutationem, ut nil alimenti in usum uite omnino sumere uellet. Quo parentes uiso, nec non cognati rescito, sub stupore  eam conuenerunt; ac primum obsecrando, dein increpando, demum omnigeno conatu, ut alimentum sumeret, angariauerunt. Sed illa perinde modis omnibus uniuersa, que mandi et bibi possunt, recusabat percipere, cibi potusque fassa delectationem se minime habere. Propinqui uero puelle aquam lacte mixtam ori per uim infundentes temptabant, si forte uel tenuem glutire posset liquorem. Cuius gustum dum inuita sorberet, erecto statim collo sanguine confectum reuomebat. Tunc parentes, quod quirent facere ignorantes, consilium inierunt, ut eam Ioseph Frisingensi episcopo presentarent. sperantes eius auctoritate filiam communi reddere uite. Quorum spebus dum ille satisfacere tentaret. puellam sub austeritate arguens, ut ederet, cegit.  Illa autem quasi quisquilias esum potumue respuens, non solum illa die incenata remansit, sed et iam annum integrum haud absque manuum opere ieiuna compleuit. Facies uero illius nimis erat pallida et sanguinis exhausta. Quod quidem nobis ualde mirum, sed incredibile uidetur animis hominum aut omnino brutorum, seu celestis oraculi speculum minus clare intuitorum. Non enim est impossibile apud Dominum omne uerbum . Et illud: Omnia quecunque uoluit Dominus fecit in celo et in terra . Qui solus nouit, quare homo cecus natus fuerit, et cur tantam rem in muliercula fecerit, cuiusque meritis salutem eius concedere uoluit, et quibus uoluit, per nocturnas uisiones reuelauit: quia puella mortalibus diu  portentui habita, ad memoriam martyris Emmerammi deberet deduci. Quod ut parentibus innotuit, propere ac alacriter filiam assumentes, dum ad urbem, que sacrum eius corpus amplectitur, proficisci uellent, sed ob itineris prolixitatem ire diffiderent, secum eam ducunt ad locum, ubi testis fidelis purpuratum accepit martyrii triumphum. In quo ut solo tenus humillata, pro posse et nosse orauit, erecta surgit, panem poscit, qui cum adest, stat sana et est. Christiani qui aderant, mirabilia Christi uidentes, laudabant eum, etiam tunc fortassis uociferantes; nos uero ipsum collaudamus nunc, sub silentio hec reminiscentes uel pronunciantis officio legentes. Tu autem, martyr alme, piorum uotis Emmeramme colende, pro cuius ueneratione panis  uiuus miraculum hoc fecit in pane, apud cum nobis obtine ut illud in regno super mensam illius cum iustis edamus et bibamus.

5. Quanto honore et qua reuerentia, quo affectu principes beatum Emmerammum coluerint, inter cetera sibi ab his collata predia seu preciosa donaria testantur: ad orientem prouincie huius Lunelacus  optimo pisce uiuidus, unde regius cibus, ad occidentem uero uinifer cespes Spalticus  , e  quo regius potus. Attestatur quoque territorium Ratisponense et predium regale, quod a fastigio montis meridiani inter uias publicas usque ad muros ipsius monasterii a Carolo Magno traditum est beato Emmerammo et monachis eius sub imperiali testamento  . Hic inter cetera que regis more ac imperiali potentia constituit et ordinauit, ducem Tassilonem regno priuans, cum filio Diotone monachum esse compulit; nec non sedem Ratisbonensis episcopi a ducibus prioribus extra urbem translatam, ad martyris uidelicet S. Emmerammi basilicam, infra urbis eiusdem muros constitute, beati Petri apostoli sub Simperto episcopo restituit Ecclesie. Locum autem martyris in patrocinium sui honestauit munificentia regali, subdens eum illi qui ibi inthronizatus  fuerat sede pontificali. Duces uero, qui ante hunc principem sub regibus Francorum Baioarie regebant ducatum, que bona beato Emmerammo contulerint, pitacia eorum et testamenta penes nos satis indicant inuenta. Huius autem filius, pie memorie imperator Hludouicus, et qui illi fuerant successores in regno, comites quoque ac optimates, nec non etiam iudiciarie dignitatis perplures, quantis quibusue rebus predictum ditauerint locum, testatur pars non solum maior, sed etiam melior episcopatus Regine ciuitatis. Ex his autem omnibus, qui Christi martirem reuerenter colebant seu cum reuerentia diligebant, eo quod pre ceteris eiusdem cultui deditus esset, excipiendum mihi rectius puto persuauis memorie Arnolfum, Carolomanni filium, primo Baioarie  ducem, dein Francie regem, nouissime autem [16 1Kb] ob beati Petri [17 1Kb] defensionem, post uictorias mirificas , Rome factum imperatorem; sub quo etiam ueluti fundamentum quoddam martiris almi miraculis scribendis ponere uolo; quia hinc exordium sumens, utpote ex noto et circa eumdem Dei martirem maxime deuoto, pulchram ad ceteros principes his annotandos processionem facere potero. Is namque sperans Deum sibi sic fore propitium, elegit beatum Emmerammum uite sue ac regno patronum, adeoque illi adhesit, ut in uicinitate monasterii regio cultui aptum construeret grande palatium. Cum ergo huius patrocinium duris in negociis et in preliis multis satis haberet  expertum, manifestius hoc sibi adesse sensit, quando  Marahensi bello interfuit  . Ibi enim, ut legisse me memini, primo congressu, crepitantibus hastis, qui erant tyrannice partis uiderunt acies imperatoris ab ignotis et pulcherrimis defensari uiris, qui, uti dignis reuelatum est, erant sancti, quorum patrociniis illo profecturus intente se commendauit. Horum quippe uisu perterritis hostium cuneis, lentescebat pugna in parte aduersa. Quod egre ferens unus militum tyranni, clypeum arripuit, et primarium signum legionibus pretulit; superbe has conpellans et exhortans, quo sui exemplo animos resumerent ad pugnam. Cumque prepeti cursu in ipsum pene principem irrueret, obuium habuit senem canitie uenerabilem, sed habitu terribilem, qui ei protestatus Emmerammum sibi resistere,  umboni manum inseruit, ac tamdiu frustra [18 1Kb] renitentem [18 1Kb] uexauit, quousque hi, qui eius instinctu facti sunt audaces, fierent omnes inde fugaces. Hec non ficta, sed esse ueraciter facta et dicta, is qui uidit et pertulit, postea humiliatus confitetur et prodit. Hinc princeps gloriosus uictoria tali oppido letus, Ratisbonam reuertitur, ubi consonis omnium in ea ecclesiarum campanis suscipitur, simulque triumphus cum miraculo predicatur et extollitur. Tunc sapienti usus consilio, et illud macte ruminans  : In die bonorum non inmemor sis malorum, et quia displicuerunt nouem minime glorificantes cum cuius est benedictum eternaliter nomen, per cuncta Norica monasteria misit gratifica munera. Speciali autem suo patrono Emmerammo pro gratiarum actione  contulit totum palatii ornatum. In quo erat ciborium quadratum, cuius auro tectum tabulatum, fastigium serto gemmarum redimitum. Corpus uero ad gemine specimen dilectionis, similitudinem habens superioris et inferioris, sustentatur aureis octo columnellis, que et ipse tot uirtutum seu beatitudinum instar exponunt  . Erant etiam in eo euangeliorum libri plenarii, auro et gemmis tecti, scripti, picti, ac omnimodis ornati. E quibus unus est cubitalis, opere, precio, pondere siquidem talis, ut ei non facile inueniri possit equalis  . Cuius in dextra parte dispositio gemmarum centenarium etiam complet numerum, quarum quedam adeo quantitate preminent, ut quatuor ex his calices  operiant sedecim, in figuram sancte crucis, per  singulos quaternis ordine medio dispertitis. Intimus autem ordo contractior calices habet triginta duos, singulatim gemmis minoribus opertos, quibus uenuste respondet extimo, amplioribus per castella dispositis nec non margaritis per propugnacula insertis deliciosissime compto. Hec autem cum largiflue principis deuotioni tanto patrono minimo sufficerent, pro dono addidit argenteam craticulam predicto ciborio subponendam. Adiecit et pallia coloratu paria et uaria, inter que unum unius texture longitudinem habuit cubitorum triginta. uerum his quid diutius immorandum! Demum quippe apud Sanctum Emmerammum sibi iussit preparari mausoleum, quo mortem obiturus eum benignius in celis haberet patrocinantem, quem in terris utcumque  uiuens et ualens sui suorumque optauit, immo fecit fore potentem. Huius tui ministeriarchis anime, et nichilominus adhuc tibi famulantium caterue, potenti prece apud Omnipotentem succurre, beate Emmeramme!

6. Sub pretato itaque principe Tuto sancti Emmerammi monachus Ratisbonensi presulabatur ecclesie, qui a septimo anno imperii illius usque ad duodecimum regni Heinrici Saxonis hac in uita permansit . Huius ergo antecessor Chunradus rex, exigentibus publice rei utilitatibus, ad Reginam ciuitatem deuenit . In qua rebus, quarum gratia uenerat, profligatis, ex antiqua regum consuetudine premonitus, accessit  ad ecclesiam beati Emmerammi, quasi licentiam accepturus Franciam remeandi. Ubi principum sepulchra uisitanti, Arnolfi scilicet imperatoris nec non [19 1Kb] Hluoduwici, qui puer immatura morte e medio excessit, a capellanis male suggestum est, ut regio iure ac potestate, suorum utpote qui fuerit antecessorum, sibi uindicaret prescriptum magni precii librum. Quem cum prenominatus episcopus dare iussus, sed hoc facere martiris timore nullatenus esset ausus, minis tandem ad id uentum est, ut librum eumdem coram principe inuitus in altari exponeret. Cui tamen imprecatus est, dicens: Debitor beati Emmerammi sit in die iudicii, qui hunc usibus eius subtraxerit seruitii. Quod quantum ualeret, cito experturus rex [20 1Kb] , precepit eum temere  tolli et efferri. Cumque ascendisset equum, prope monasterium incurrit dysenterie morbum. Quo tremefactus, ac in se facti commertium sentiens per cruciatus, eodem momento restituit librum beato Emmerammo, inde secum ferens dolorem, quo in Francia ultimum clausit diem . Tunc uenerandus antistes Tuto Christo adherens in martire suo, coronis principum Caroli, Carolomanni, Arnoldi  addens de suo quantum potuit, beato Emmerammo aureum altare parauit, uenustissima forma decorauit, mille gemmis ornauit. Hic atqui cecatus corpore, sed illuminatus mente, castigate infirmitatis necessitatem uertit in animi augustam uirtutem; et nequaquam ualde depensans priuatum si luminis, quod sibi commune esset cum muscis, talem spiritus habuit consolationem, ut per eum uentura preuideret, ac ea quibus minime intererat facta patenter ediceret. Constitutus ergo apud Lunelacum, triginta ferme rastis a Ratisbona distantem, grande in ea quadam die factum suis indicauit incendium  . Huius rei non solum probato sed etiam totius in eo pietatis testimonio, exemptus e medio, uti nobis dictat bona spes, migrauit ad celicas  sedes; ibi, quem hic dilexit, patronum suum semper uisurus Emmerammum. Cuius propitia intercessio famulis obtineat apud lumen uerum illuminationem oculorum nostrorum, ne umquam mortis obdormiamus in portis!

7. Postquam monasterium beatissimi martiris Emmerammi, quod prius extra fuerat, cepit esse intra muros Ratisbonensium ciuitatis, quos Arnolfus dux, inter optimates opere diuiso, cito construxerat  sub rege Heinrico, filius eius de gente Saxonum primus imperator Otto ad hanc eandem probum duxit uenire ciuitatem . In qua factis et celebratis que erant imperatorii iuris, beatum Emmerammum curte regio donauerat  ,  quam Germana lingua Halfandorf uocitat, Romana uero Adiutorii-uicum latinizat; tunc Michahel Hiatospolitanus antistes in quodam monasterii palatio imperatori parabat conuiuium, quo principem cum primatibus fecit recumbere secum. Cumque ritu epulantium pene forent confirmati et uino letati, imperator ore iucundo saxonizans dicit: Siceram cuius quis bibat, huius et carmen canat. Beati Emmerammi bona manducauimus ac bibimus, inde mihi uidetur equum, karitate eius finiri conuiuium  . Mox aderant pincerne, propinantes singulis ad nutum imperatoris karitatem martiris. Ob cuius uenerationem inter se cunctis osculum dantibus et inuicem ad potum karitatis se cohortantibus, unus hanc superbe respuens dixit: Heilram [f. hec karitas] in  uentre meo non habet locum, quia cibus et potus iam intrantes preoccupauerant illum. Adhuc lingua palpitans ex emissione uerbi mouebatur, et e pariete, cui amphipendulato dorso tenus innisus adhesit, colaphum tam ualide conplosum accepit, ut e sessu proiectus in medium palatii preceps rueret, nec non simul omnes timor et altus stupor caperet. Tum religioso monarcha cum episcopis et optimatibus ecclesiam  festinanter ingresso, consonantibus campanis, Deo et martiri pro gratiarum actione laudes celebrantur ac letanie. Sed ne forte alicui istud uideatur incredibile, sciat quisque fidelis, id me nullatenus fingere, sed a quodam uiro fideli atque sene, Sigibaldo nomine, sicut scripsi accepisse, qui per fidem Christi testabatur, huic se conuiuio interfuisse et nichilominus uera dixisse. Tu autem, sancte Emmeramme, quem Omnipotens hoc in signo, ut in ceteris, uoluit honorare, preces illi pro nobis peccatoribus funde, quo per ueram karitatem angelum satane colafizantem nos possimus auertere!

8. Erar quidam sub prenominato angelici nominis episcopo beati Emmerammi monachus, nec non etiam ecclesie custos et edituus, nomine Adalpertus.  Is Iocorum sanctorum desiderio transmarinam aggressus est peregrinationem. Qua Hierosolimam petens et cetera celestis thesauri perlustrans ea loci sacraria, millenis aduersitatibus atteritur, terra et mari temptatur, ex ipsis quoque faucibus mortis patroni sui precibus frequenter ereptus probatur. Quod semel quam euidenti signo factum fuerit, relatio ipsius hic inserta patefacit. Quadam die iter in mare fecimus nauale, pro qua nobis tristem densitas nubium, collisio fluctuum, spiritus procellarum pepererunt noctem. Cumque uentis et undis hinc inde quassati iactaremur atque pericula mortem minarentur, peruentum est ad hoc, ut naute conclamitarent: »Domine non est.« Et nauclerus diceret tremulus: »Defecit.« Tum ego miser de  profundis ruminans, uite absumptis omnium spebus pre tristitia sum soporatus. In dormiendo autem uidebam quasi domini mei martyris Emmerammi pre oculis pendere pastoralem uirgam, quam uulgo dicunt cambotam uel ferulam. Cuius unco ad faciem meam conuerso, sentiens adesse mihi beneficia ptaroni sepe experti, manum tentabam illi inserere, ut de profundo pelagi post se sic me adherentem dignaretur extrahere. Tunc certe in ipsa manus porrectione, quam ueluti uigilans leuabam, expergefactus uidi noctem die, letis tristia, eris turbida, serenitate mutata. Ad cuius spectacula exhilaratus mirabar cum mirantibus tam subitam et perniciem dextre excelsi immutationem. Naute uero uiribus resumptis gratias referebant Deo pariter  et pro salute nec non miraculi quantitate. Ego autem gratificatus omnium bonorum fonti, quod meritis nostris nequaquam potuit fieri, deputabam patrociniis beatissimi martyris Emmerammi. Per quem somnia et insomnia, qui non dormit neque dormitat efficiat nobis innoxia, et concedat posse uigilare ad opera bona.

9. Superiore quidem capitulo perscripsi, quod cucullato et monacho erat consolationi, hoc uero innectere libet, que sint peruersis timori ac nichilominus apostatis terrori. Fuit in Ratisbona homo quidam, nomine Sigibertus, lege humana seu conditione mundana liber, sed christiane uereque libertatis indigus et eger. Hunc accepi fantasticis  adeo infestatum prestigiis, ut nullatenus dormiens uel uigilans requiem habere posset, nisi se cucullatum apud sanctum Emmerammum fecisset. Quo perpetrato, demonum cessauit infestatio, et diuersa maligni impedimenta, Martyris prece sunt sopita. uerum ille miser et infelix post aliquot dies, defensoris oblitus, suggestionibus occultis consensit illius, qui in se aperte dominium perdidit inuitus. Questus ergo pro carnium olla in Aegypto relicta et penitens quorundam se perpeti penuriam in monasterio, quorum paruam abundantiam falso reliquit in seculo, monasticum deposuit habitum cum illo ludibrio, quod uulgus iam habet in prouerbio: Hinc hinc cucullum, non ultra grauabis collum; ob paupertatem monachorum celeriter mihi reuertendum  ad lapidem coriorum. Hoc autem dixit, quia prius erat coriarius, seu calceamentorum sutor dolosus. Sed nequaquam diu gauisus est se monachis ita illusisse. Nam non multo post maligno spiritui est traditus. Quo urgente nimis furibundus, et iam catenatus ad sanctum Emmerammum trahitur, ac in choro ad columnam ligatur, quo cum fratres conuenissent, et pro eo flebiliter orassent, interdum clamore adstantes perterrendo saltabat, interdum supinus iacebat. Nouissime eum diabolus in ere suspensum tam diu tenuit, quousque fidelium uotis et maxime B. Emmerammi patrociniis ei succurreret maiestas diuine pietatis. Tunc demum relapsus in pauimentum per demoniacam discerptionem erecto collo cepit euomere cruorem cum sanie. Qua  cum plastrum horribiliter esset pollutum, spurcorum princeps subito omnem spurcitiam inde auferens, secum ad uitream fenestram sustulit, quam ob exitus signum comminuit, et sic inter spiritales nequitias, euanuit. Ille autem homo multos fecit annos in graui penitentia, exercens nudipedalia, in summa rerum miseria. Sancte Emmeramme a sancta Trinitate triplici miraculo honorate, pro nostris intercede negligentiis, apud eum, cuius clementiam nulla mortalium superant delicta.

10. Inter innumera casuum humanorum infortunia ualde miserabile ac magis flebile uidetur et est, quod in homines, quorum possessor esse debet Deus, ut propria domicilia intrat humani generis inimicus. Sed id reuera occulto et iusto fit Dei iudicio.  Traduntur enim interdum huiusmodi propter peccata carnis in interitum satane, ut salui sint spiritus in die dominici aduentus. E quorum unus Gestiliub uocitatus, hospitibus pessimis permissus, nobilis genere, sed ubique miser multiplici demone, intus diaboli, foris catena ligatus ferri, per plura Sanctorum loca mundandus deducitur. sed minime absolutus reducitur. Demum diuina miseratione hoc, uti uoluit, dictante, uenitur ad S. Emmerammum, talium dono celesti liberatorem magnificum. Ubi geminis deuinctus catenis, adeo extitit bestialis et immanis, ut a trium uiris dextra leuaque pari numero diuisis, uix ab interitu sui, nec non aliorum posset cohiberi. Cumque diu oratum esset pro eo,  et multis foret horrori et exemplo, ante confessionem beatissimi martyris hospes hispidus et horridus nomen confessus legionis, eiectus est ab hospite antea sibi charo, sed tunc martyris precibus admodum amaro. Tum uideres, mirum in modum, si adesses, hominem paulo ante per alienas uires ossibus et neruis distentum, subito mediocri gestu corporis contentum, uno eodemque momento destitutum propriis uiribus et restitutum. Is ergo Sanctorum, quos pro miseria releuanda petiuerat, caritate, beato Emmerammo donatus, per eundem dulcissimum patronum gratificatur Deo, simulque omnis plebs Hiatospolitana coniubilat cum eo. Pro hoc, Domine dominorum, et aliis potentie tue miraculis, generatio presens et futura laudabit opera tua. Magnificentiam  glorie sanctitatis tue loquentur, et mirabilia tua narrabunt et uirtutem terribilium tuorum dicent. Cum quibus et nos humiliter ac supplicatiue dicimus: »Emmerammo testi tuo fideli concede salutem omnium nostri.«

11. Merita beati Emmerammi martiris quantum ualeant in presentia Omnipotentis, testatur iam plus quam per trecentos annos Lantperti misera generatio tyranni. Cuius e stirpe unus die quadam cum aliis patroni nostri petens ecclesiam, cum intrare tentarent, in ipsius atrii quod huic adheret medietate, subita prohibitus est cecitate, ibi dum deuiando manibus palparet, ac pedibus offenderet, a transeuntibus quis esset, quid pateretur, interrogatus, et genus infelix, cum casu professus, eorum  consilio et ducatu atrium est egressus. Qui mox uisum recipiens, nec non pro eo quod sibi acciderat, haud satis diligenter se discutiens, ut pote alicuius oneris expeditus, intrantium turbis est coniunctus: tunc miris mira succedentibus, in ipso portarum introitu denuo cecitate percussus. Unde et a populo honorem dante Deo absque dilatione foras eiicitur, qui per euidentissimum signum a cunctis inimicus testis esse coniicitur. Huius rei testimonium cum publico rubore homo portans secum, et ualde miratus se bis cecatum atque illuminatum, repedauit ad propria, huiusmodi sermone inter conriuales et consanguineos exeunte. Nouerint omnes, nulli ex posteritate Lamperti accessum apud S. Emmerammum iri concessum, nisi cum magna humilitate  et multum ualente impetratum fuerit prece. Tu uero, magnifica lux mundi, per intercessiones martyris tui illumina tenebras cordis nostri, ne extorres simus celestis regni, sed intromittamur nuptiis agni.

12. Nobiles quidam uiri, cognatione nobis et tempore noti, quorum nomina silemus, quia uerecundatur quisque proximus ob timorem pariter et angorem calamitose pestis, que diu multumque seuit in hominibus tyrannice posteritatis, per diuersas rerum suarum oblationes atque sacerdotum orationes ceterorumue supplicationes Deo famulantium miserunt ad beatum Emmerammum, quo liceret eis  absque publica confusione domicilium requietionis eius intrare. Quod cum uideretur impetratum, ut uenirent bona sub spe, ad illos est perlatum. Qui uenientes cum humilitate ac tremore sunt intromissi et non infructuose admissi. Nam capita cum manibus religiose altari imponentes, professi sunt se martiri perpetuos censuales. Aliqui tradiderunt seruos et ancillas, ut in conspectu tanti patroni inuenirent gratias. Alii uero contulerunt possessiones prediorum, ne ultra starent in parte reorum. Alius hic reliquit triennem languorem, alius deposuit bimam debilitatem, alius iugem superauit maligni spiritus infestationem. His tandem et huiusmodi beneficiis refecti, quia antea malis innumeris erant affecti, in propria sunt reuersi. Unus autem eiusdem stirpis  perdure ceruicis, nomine Adalrammus, fecit quod noluit beatus Emmerammus. uendicauerat enim sibi iniuste prediorum partem, que nepos eius martiri sub testibus dedit in hereditatem. Pro qua conuentus a primoribus et interpellatus a defensoribus, ob cordis duritiam penitus rennuit facere iusticiam. Ceterum beatus Emmerammus, suorum defensor optimus, super temeritate ac malitia adeo eum afflixit, ut per aliquot septimanas egritudo eius sibimet et esset pene atque horrori, amicis uero inconsolabili merori. Unde contigit, ut frequenter mortem optaret, sed optata minime ueniret. Tunc demum procul lubio ipsa rerum facie perdiscens, quia illum haberet offensum, cuius martirem inhonorauerat sanctissimum, seque dolens infelicissime uiuere, et nichilominus  huiusmodi uitam morte saltim haud posse finire, consilio sero, sed tamen bono, uxorem sub festinatione cum filiolo ad martirem misit, neptem scilicet meam cum nepote illuc ad restituenda predia currere fecit. Qui nocte uigiliarum eius uenientes, et mane ordinem rei mihi exponentes, a me accepto quod ad salutem pueri pertinuit consilio, hora diei natalis beatissimi martiris quasi secunda mater ad altare accessit, et primo filiorum sancto Emmerammo soluere faciens censum, deinde cum eiusdem manibus attractis more Baioarico testibus retradidit predia, uti antea fuerant tradita, domumque est reuersa. Inde mihi postea nuntius uenit, qui iurauit per beatum Emmerammum, prenominatum Adalrammum  eadem hora tranquilla pausatione defunctum esse, qua hec traditio facta est Ratisbone. Nos proinde, quotquot sumus tanti patroni cultores, Deo et illi gratificas concinamus laudes!

13. Magnalia Dei uehementer sunt consideranda, et sanctorum ira seu patientia nimis timenda. His etenim patrocinantibus, clemens nobis erit Altithronus, offensis uero et spretis, per longum aut breue non stabit inultum et leue. Quod apud sanctum Emmerammum sub Michahele episcopo satis probatum seniores retulerunt nobis, qui memorabantur illius temporis. Is ergo pro rebus martiris, defensoribus assumptis, cum Pertoldo marchione  conflictum habuit magnum. Cumque diu certatum esset utrimque,  tandem in id partium paria conuenerunt, ut duodecim uirorum nobilium iuramento, quod exigebat prefectus, tolleret beato Emmerammo. Super cuius altare cambota  ipsius posita, homines numeri prescripti accedentes iurauerunt. Sed ultione diuina percussi, grande secum recedentes malum portauerunt. Cuius talione saumatizatus ex patre auus meus Arnoldus, eodem momento dextro debilitatus brachio, post paucos annos in flumine Naba solus, comitatu saluo, subita morte uitam finiuit. Ceteri uero, qui coniurauerant, quid perpessi sint, breuiter tangam. Alius atqui cecatus, alius strangulatus, alius insensatus, alius paralysi solutus, alius euisceratus, alius fulmine ustulatus, alius incendio proprie domus consumptus, alius mancus et monophtalmus,  alius caneri morbo percussus, alius elefantie peste fedatus, alius hydropica inflatione grauatus, miseram uitam misera morte finierunt. Unde meus ex matre auus, prenominatus scilicet comes Peratholdus, terrifica commonitione tactus, beato Emmerammo predium suburbanum, quod dicitur Isininga, per [20 1Kb] uenerabilem [20 1Kb] pii [20 1Kb] abbatis [20 1Kb] Ramuoldi [20 1Kb] ordinationem . . . . [21 1Kb] eiusdem [20 1Kb] predii [20 1Kb] , donauit  , illius ascribens obsequium duodecies dandum karitatiuo usui monachorum nec non refectioni duodenarie Christi elemosinariorum. Tu autem, sanctissime martir Emmeramme, duodenario miraculo clarificate, pro nobis peccatoribus, hactenus abusis duodecim inreligiositatibus, preces largas funde coram illo, qui hunc numerum apostolico  dedicauerat choro!

14. Cum hoc certissimum habeat Christiana fides, quia hi qui in nomine Domini largi sunt in pauperes, in Deum dici debeant ac sint per omnia diuites; et quia ipse diues est in omnes, uniuersisque ad sufficientiam tribuere potest, tamen ne desint in mundo, in quibus fragilitas humana sua possit redimere peccata, suis membris in minimis quotidie sustinet onus paupertatis . Quibus id leuandi gratia, percursitantibus fidelium domus et hospitia, adeo quorundam parcitas obduratur et nequitia, ut pre famis ac frigoris angustia, incidere cogantur amare mortis gurgustia. Que, conditione sub hac, quo plures miserabiliter absumat, multitudo falsorum fratrum uiolenter sententiam dictat. Hi siquidem  non spiritu humiles, sed rebus et uitiis pauperes, per clandestinas ac euidentes rapinas Christi prepediunt pauperibus, ne solatia accipiant aliquando etiam a bonis fidelibus, a quibus boni pauperes et  mali haud facile queunt discerni. Hi ut filii diaboli cum peruersis ac sceleratis federati partim exercent latrocinia in siluis et uillis nimis crudelia, partim per loca sacraria, moliuntur que penitus nefaria. Quidam uero, qui inter eos uidentur quasi sanctiores, Ecclesias per hypocrysim frequentantes, ac sacrilegis ibi lucellis inhiantes, uelint, nolint, euoluunt in publicum, quam uacui sint diuitiarum uerarum. Quid plura? Locis in sanctis ipsi non sine miraculo sepe uidimus deprehensos, quorum furta seu cetera flagitia hoc satis declarabant, quod non in spiritu et ueritate ueri aduenerint adoratores, sed falsarii seu deceptorii adulatores . Horum alii misericordia donati, et sic sunt in spiritu lenitatis saluati. Alios uero, qui uidebantur corde duriores, publice  emendabant castigationes, ne impunitas tales faceret deteriores. Pars autem abscondita patientie Sanctorum reseruabatur, quia omnino a mortalibus, qui et quales fuerunt ignorabantur: exceptis his, qui sibi erant conscii huiusmodi facti. Quorum ex numero quedam muliercula Regine ciuitatis indigena, ad confessionem Christi martyris Emmerammi, cui uocabulum est de pedibus, ipsius die quadam quasi adoratura accessit. Ibi ergo calicis raptu furtiuo quem super altare B. Ioannis reperit, ut circumspectans se solam uidit, saluti sue nimium inuidit. Quo ut secum domi occultato, nec non eius argento plumbo peccati commutato, proprios in usus abusa est, manifesto Dei iudicio paralysis morbo soluta est. Cuius molestia per biennium grauata, tandem  protractis et continuis doloribus, discit quem in loco martyris offenderit; ob cuius despectam confessionem iam euidenter in corpore suo pertulit confusionem Unde et in se reuersa, atque per penitens cor suis angoribus consulere annisa, pauperculo sumptu, quem amminiculis proximorum colligere potuit, calicem nouum parare curauit. Tum sacerdotibus confessa delictum, quia destituta esset officio membrorum, in qualo deportatur ad S. Emmerammum. Cui dum propria manu, altius tamen suffulta, calicem restituisset, atque intimas preces cum lachrimis effudisset, subito reddita sanitati exilit de sportatio cubili, et gratias clamat Deo ac beato martyri. Et quia libenter quam attulerat, imo qua allata fuerat, chorbe cum doloribus carebat, eam leta secus basim  altaris reliquerat. Quam extemplo fideles ante Ecclesiam pro monimento suspendere, ac summo gaudio legioni signorum ea loci pendentium hoc intermiscuere. Sed celitus ministrato tam grandi miraculo,  est ualde pensandum tanti martyris meritum, qui mulierem absque ministerio suorum pedum uenire uoluit ad aram sue requietionis antipodam eo scilicet tenore, ut ubi antea tenebrata impietate, conticescens occultabat delictum, ibi postea sub luce pie confessionis, ac recuperatione salutis ipsa cum ceteris disceret scriptum, quia Dominus seruabit pedes sanctorum suorum. Et illud Isaie prophete: »Quam speciosi pedes euangelizantium pacem, euangelizantium bona .« Quorum nos participes per karissimi sui martyris preces efficere dignetur, qui sedens super Cherubin abyssos intuetur . Amen.

15. Quia beneficia diuina usque in finem seculi multorum sint resurrectio et ruina, quotidie creatoris  declaratur omnipotentia, que fidelium corda dirigens mandatorum suorum in semita, populum humilem saluat, et oculos superborum humiliat. Castigat ergo fidei sacre filios misericorditer ut corrigat, incredulos autem et impios ob durum cor et impenitens iusta sententia damnat. Unde et plebs Christiana in Dei omnipotentis letatur gratia, de manu filiorum alienarum segregata, quorum filii sicut plantationes nouelle, filie circumornate, promptuaria plena ex hoc in illud eructantia, fetose oues, crasse boues. Non est ruina macerie neque transitus neque clamor in plateis eorum . Hac igitur falsa felicitate deliniti, Christianis improperare solent Pagani et Iudei, quod cum hi multimoda terantur et grauentur pressura, ipsi e contrario consolationem  habeant et leuamen in omnia sua. Nostros uelut pauperes ac inanes afficiant pestilentie ac fames; illos uero reficiat, immo distendat superflua rerum congeries, in qua est omnium malorum materies. Pro quorum inani iactantia consolatur nos pleniter, si digni sumus, spiritali abundantia: e cuius copia Dauid eructans et cor laboribus humiliatum consolans, dicit: »Multe tribulationes iustorum et de his omnibus liberauit eos Dominus .« Mors autem peccatorum pessima , quos tenuit superbia; quia cum hominibus non flagellabuntur. Quibus cum dicimus: »Quare non creditis in Dominum, cuius iuga fidei super se leuasse, iam totus mundus gratulatur? Respondent, in rerum prosperitate  seu aduersitate utrinque probandam fore executionem fidei recte, et quis in mundo uideatur subiacere maledicto. Nobis autem e contra resultantibus, quia maledictio mundi mutabitur benedictione celesti, esuries saturitate, luctus exhilaratione; oportet nos aduersa mundi patienter tolerare. »uos, inquiunt, solito more incerta pro certis semper habetis; et ideo quadam facilitate ad hec nos conducere tentatis. »Quos occasione aliqua in nomine Domini cupientes lucrari, docemus uerbis huiusmodi:  »Christianos constat, factis maiorum, et dictis ualde certificatos in fide, cui adhuc etiam inter cetera ueritatis indicia, multum adstipulantur miracula celitus ad Sanctorum memorias declarata: que pro sui magnitudine ac assiduitate, nec inimicos huius nominis et religionis arbitramur posse latere.« Quibus nostra parte prolatis, obuiare conantes Iudei duritia cordis lapidei, clamant et perstrepunt dicentes: »Optime nouimus quo tendit uester epilogus. In ecclesia quidem martyris uestri Emmerammi, quia notum est omnibus Ratisbone habitantibus, claudos reparatos, atque ceteris molestiis affectos, a uero medico curatos, minime diffitemur. Sed per Messiam, quem nominatis Christum, et eum quem dicitis patronum uestrum, horum aliquid factum nunquam  fatemur. Nam omnipotens in omni loco dominationis eius quecunque uoluerit facit ut Deus. Potest etiam in plateis conferre sanitatem infirmis, et facere talia in synagogis siue nostris in scholis, qualia in uestris gloriamini facta ecclesiis.« Tum os eorum quasi ad celi cameram suspensum, et linguam procaciter transeuntem in terram, oppilauimus sermone in hunc modum se continente: »Quia Domino nostro Iesu Christo corporaliter cum hominibus conuersato, ac munera sue pietatis intra et extra synagogam, patribus uestris magnifice impertito, non solum cum eis ingrati exstitistis, sed miserrima uosmetipsos interficientes dementia etiam hoc in malum uestrum accumulastis super iniquitatibus eorum, ut in eo capiti omnium bonorum, nec non illius membris electis  detraheretis, unde salutem gratis oblatam attrahere debuistis; ecce conuertimur ad gentes, que Dominum in Sanctis nouerunt laudare fideles, et quia indignos uos Dei iudicastis gratia, ac omne bonum usque hodie a salute uestra negatiua dissessione repulistis, his fructuose proponimus margaritas, qui sciunt cum honore suscipere illas. uobis autem erit eterna confusio, testante Christo in suo Euangelio: »Quia filii regni in tenebras exteriores erunt trudendi, et sine fine puniendi .« Ceterum ut reuertamur ad humilitatis nostre propositum, o lectores et auditores, qui uere fidei estis confessores, que de Christi gratia sanctorumque gloria Iudeis uisum est dubium, dilectioni uestre monemus non  dubium, sed semper maneat certum, quia ostium Dei, quod aliis est clausum, aliis iusto Dei iudicio erit apertum. Ante quem et in quo cordetenus orandum, ne cum hoc mundo damnemur, sed Redemptoris gratia potenti saluemur. Cuius in caritate spes nostra ponenda cum fide, ne permittat de parte iustorum perire, pro quibus dignatus est mortem crucis subire.

16. Erat quidam uir ingenuus, Burchardi marchicomitis  et prefecti Ratisbonensis uasallus. Hunc  diuina a Deo corripuerunt flagella, ut neruis contractis omnium pene destitueretur membrorum officiis. Cumque diu huiusmodi castigatione attereretur, demum ad opus Dei in illo manifestandum, sub spe non confundenda ad sanctum Emmerammum defertur in cuna, infantibus magis eatenus apta quam uiris. Cuius uehiculo ut ad altare testis peruentum, ibique aliquantisper est oratum, is qui cunule adhesit ut pusio, repente robustus erigitur ac sistitur ut homo. Tum uidentes qui aderant in nouo martyris mirigerulo plenam staturam, resurrectionis ad instar generalis, proceram. In ecclesia eiusdem testis immolabant Deo hostiam uociferationis, secundum illud, quod Dauid ait: »uox exultationis et salutis in tabernaculis iustorum .« Cum quibus  idem patronus noster dulcissimus, eterna pro exilio breui patria donatus et pro pondere laborum inestimabili premium sortitus, pro morte pretiosa inusitato genere martyrii acquisita, in tuo, Christe, regno gloriatur corona, quam elucere facit specialis tui et proximi dilectionis gemma. Qua et nos, pro modulo nostro, insignitos uocationis hora humiliter petimus a te inueniri, cuius misericordia que bona sunt in cordibus uere fidelium non permittit sopiri, sed pleno perseuerantie fructu eorum facit opera finiri.

17. Gloria sanctorum Christo conregnantium, patres et fratres, est ualde reuerenda, ira quoque omnimodis cauenda, patientia uero omni sexui seu ordini pertimescenda. Ad hos namque dicit Dominus:  Qui tangit uos, tangit pupillam oculi mei ; et in Euangelio: Qui uos spernit, me spernit . Que tonitrua ab ipso celorum throno procedentia nec non terrifice mortalibus intonantia adeo contempnit, heu! male surda secularium duritia, ut inhiantes ad ecclesiarum seu pauperum res, hereditatem Domini diripiendo suam faciant, immo se ac sua diaboli partem efficiant. Contra quos inuehitur maledictum per illud propheticum: ue qui iungitis agrum ad agrum inique . E quibus nonnulli qui honestiores et continentiores uidentur in factione huiuscemodi, cum uiderint aliquos ad ea, que parum tetigi, perpetranda procliues, callide eos instigant; atque ut his reculis tenacius adhereant,  sepius inculcant; peruicaciter se pollicentes eis apud iudices futuros adiutores, nec non etiam, si necessitas exigat, coniuratores. Tum in se quodammodo quasi reuertentes, immo retrorsum ad malitie cryptas anfractuose diuertentes, eos pro tempore deserunt, quibus consilium iniquitatis dederunt, et se subdole ad hos, quorum bona prede uel rapine fecerunt patere, conferunt, ut pro mendacii silentio seu ueritatis uenali testimonio apud incautos muneribus dextras adimpleant, talique strofa quod habere uidentur a simplicioribus extorqueant. Cui tam grandi malo in plebeia turba modis millenis crassato,  prefecti et comites, qui mederi debuerant et poterant, non solum obuiare ac resistere recusant, quin etiam ipsi hoc idem accumulant, nec non omnem iusticie pulchritudinem, quantum in se, dedecorant, quo insatiabilem auaritie lacum non modo nequiter, sed etiam turpiter adinpleant. Pro quorum contumacia celeriter sternenda clamat propheta, immo cum eo iniuste oppressorum ultionem postulat persona: Exaltare, qui iudicas terram, redde retributionem superbis . Hanc igitur causam non causam, sed pestem dicendam, id est ut diabolica commisceantur humanis, et nichilominus humana preferantur diuinis, in tantum aliqui pro commodis affectant terrenis, quo adulationum liniamentis siue aliis praui consilii incitamentis, quibus ipsi habundant, pastores  etiam ecclesie temptent inficere, atque gregis dominici arietes conentur lupos efficere. Quorum sintichias  uenenosas qui non obseruauerit, procul dubio uite periculum incurrit, quod in se satis est expertus Michahel, Regine ciuitatis episcopus . Is atqui cum pro episcopatu cuidam nepoti suo ab imperatore postulando palatii stationem petere decreuisset, xeniaque, quibus hoc se inpetraturum sperabat, parauisset, persuasum est ei ab his, qui optabant apud principes ecclesiasticas uenales fore dignitates, quatinus petitionem, quam facere uellet, thesauris Deo dilecti martiris Emmerammi subornaret. Quos ille, consiliariis consentiens reis et peruersis, prope diem natalitium eiusdem  testis  domino suo subduxit, nec non ad episcopalem uillam Berabartashusun  dictam secum transduxit, quo suus eadem die comitatus pestifer confluxit. Ibi quoque subitanea corporis percussus molestia, per extremam sortem urgeri cepit in mortem. Quam cum sibi turbidam et amaram sensisset inminere, atque iam desperaret infra limitem huius uite diutius consistere posse, uicedomno assumpto, nec non militibus accitis in testimonium, cum aliquibus ministris, quis circa eum plus erat amoris quam timoris, quorumque familiariti sedulo solebat inniti, affatus est uerba huiusmodi: Contigit me aliquando secus Licum flumen sub Ottone Saxonigena imperatore primo graui interfuisse prelio  . Ubi cum inter nostros atque paganos acerrime fuisset pugnatum, et  Christo propitio a christianis esset triumphatum, Ungri meam abscidentes auriculam, gladiis ac spiculis inter ceteros me strauerant ac adequauerant glebis. Ibi insperato raptus, ad salutem sensi beneficiis adesse patronum clementem, quem nunc timeo ob temeritatem peccati mei irascentem. Eia, queso, fideliter agite que iniungo. Tollite hinc---utinam numquam ad malum, quod facere uolui---mea sub certo numero integra uiginti pallia consignata, et offerte ea, quamuis ad magnitudinem peccatorum meorum parua, magno et beato ad subueniendum cui uoluerit Christi martiri Emmerammo; reddetisque illi reuerenter suorum partem  thesaurorum, quos insipiens ac minus cautus in sugillationem mei subtraxi eius honori seruitii. Calicem autem aureum, quem opere ac forma satis, ut opinor, decenti eidem clarissimo testi passionum Christi patraui, cum his omnibus, que labiis distinxi, super et circa ipsius altare ponetis, sicque ex humilitatis mee legatione dicetis: »Michahel ille peccator homo, quamuis in sancta ecclesia ordinis iure sacri particeps fuerit nominis angelici, immeritum tamen et longe inparem se perpendens tanti ministeriis officii, seruus quoque tuus, beate Emmeramme, adoptiuus sub ipsis pontificalibus infulis factus, in extremis etiam constitutus, erga reuerentiam tui deuotus, tibi hec misit atque remisit, nec non ultimum spiritum trahens, animam cum corpore patrocinio tuo commisit.«  Hec uero facta et dicta cum non paucos conuenirent ac deterrerent pro abusiue usitata sanctorum inter mortales neglegentia, campanum quoddam quantitate modicum, a legatis episcopi cum aliis rebus in basilica patroni nostri expositum, grande per os dicentium predicabat miraculum. Huius ergo cum imperator Otto secundus aliquando apud Sanctum Emmerammum audiret tinnitum singularem et pre ceteris magis sonorum, fertur dixisse, aut hoc aut huic simile se uelle habere. Qua occasione predictus pontifex inde sublatum idem campanulum in uia iussit transportari secum, arbitratus satis se facturum principi oblatione cupiti. Quod postquam est de martiris ecclesia elatum, uti comperimus per cuiusdam presbyteri relatum, ad Dei omnipotentis  nutum immutatione soni factum est mutum, nec filius artificio aptari potuit euphonie officio usque in diem et horam, qua Deo dilecti martiris case restitutum, etsi insensibile, presentiam domini sui sensibus humanis se sentire indidit, ac dulciter tinniuit. uere tua, Christe, hec sunt opera, qui crederis et es eterni Patris sapientia; cui Dauid corde iubilans clamat  : Quam magna multitudo dulcedinis tue, Domine, quam abscondisti timentibus te; et iterum  : Auditui meo dabis gaudium et leticiam; et exultabunt ossa humiliata; cuius desiderio delectatus, nomini tuo credentes in fine psalmorum ad perfectionis laudes prouocans, ait  : Laudate Dominum in cymbalis bene sonantibus; laudate  eum in cymbalis iubilationis. Ecce humane salutis amator, generis nostri factor et reparator, qui etiam benignus es super ingratos et malos, per parua  ac insensibilia operaris magna nec non mirabilia, ut homines cordatos benedictione tua efficias coaptatos. Hanc siquidem qui aure cordis perceperint, et in eius obauditione usque in finem perseuerauerint, minime pauebunt in die nouissimo, nec aures eorum tinnient ab auditu malo, quando inimicus exultans super interitu impiorum, se iactauerit dicens  : Prepalui aduersus eos. O Iesu bone, quid nos peccatores ibi dicturi sumus, ubi uix iusti saluabuntur? Non est nobis spes altera, nisi quam definit ille tuus electus psalmista, qui fuit rex et propheta, totis modullis ad te clamitans cordis  : Spes mea es tu, portio mea in terra uiuentium; quam in tuo nomine, dum tempus est misericordie, a Patre postulandam didicimus per euangelicam  doctrinam. Sic enim tuum, o ueritas, habet euangelium  : Ambulate dum dies est, ne tenebre uos comprehendant; et iterum: Dum lumen habetis, credite in lucem, ut filii lucis sitis. Et illud excusationis humane exclusorium diligentissime adtendendum, nec non intimis suspiriis annitendum  : Quodcumque petieritis Patrem in nomine meo, dabit uobis. Petimus ergo ad te conuersi, Pater Domini nostri Iesu Christi, ut in nomine eiusdem unigeniti tui, cuius karitatis beatus Emmerammus martir tuus inter [22 1Kb] plurales [22 1Kb] testes [22 1Kb] imitator [22 1Kb] quodammodo [22 1Kb] extitit singularis, ineffabili et solita circa peccatores usus clementia, confitentibus et confessis dimittas inpietatem cordis, ac infundas unctionem tue uberrime consolationis, nec non confirmes in nobis  opera diuine miserationis; ut quod in hoc seculo dulce ac delectabile uidetur, timoris tui reuerenda consideratione amarescat, et quod amarum, dilectionis tue suauissima speculatione dulcescat. Sicque dum ipse uoluitur mundus, a lapsu et amore peccatorum, te resuscitante, surgamus, ne in fine seculorum, cum omnes homines resurrexerint cum corporibus, in eternum confundamur ac puniamur; sed emptitii serui nunc cum collibertis gratia tua digni effecti, tunc etiam tuis cum amicis semper mansuris deputati gaudiis, securi uideamus Dominum Iesum Filium tuum liberatorem et episcopum animarum et corporum nostrorum, iudicem iustum uiuorum et mortuorum, tecum uiuentem atque in  unitate Spiritus sancti regnantem, per immortalia seculorum secula. Amen.



PROeMIUM LIBRI DE MEMORIA B. EMMERAMMI ET EIUS AMATORUM.


 Inter cetera mysteriorum celestium sacramenta, ueteris Legis testantur scripta quod ad edificationem tabernaculi principes tribuum et ditiores quique in populo Dei pretiosa diuino iussu obtulerunt donaria  . Quorum pie oblationi et pauperiores eodem precepto conducti, indices mentium deuotarum, etiam pilos addiderunt caprarum . Quid autem Noua Lex super hac re contineat, seu qua  conuenientia Prisce respondeat, Christus in Euanlio suo palificat, qui duo pauperis uidue minuta pretulit his que diuites iactabant, seu in gazophylacium mittebant . Quod quidam uir officio apostolicus et merito, egregia predicatione quasi de celo intonans, breuiter perstringendo exposuit, dicens: »Regnum celorum ualet, quantum habes.« Cui scilicet sententie concordat quod sacra Scriptura alias clamat: »Cui plus committitur, plus ab eo exigitur .«

Unde is qui multum habet et illud Apostoli diligenter attendere debet: »Qui gloriatur, in Domino glorietur .« Qui uero minus accepit, id ipsum minime ducat negligendum; sed de eo pro posse et nosse conetur elaborare aliquid quod utile  sit. In quo haud segniter exsequendo quicunque diuino muneri reuerentiam exhibuerit, debitum exactionis persoluit Scripture, que dicit: »uouete et reddite Domino Deo uestro, omnes qui in circuitu eius affertis munera .« Ex ipsius quippe donis, qui Largitor est omnium bonorum, accepimus, si quid ei pie digneque afferimus, uel si in aliqua re uotorum nostrorum redditionem exsoluere poterimus. Hinc et Iacobus apostolus, eorumdem processionem donorum commendans, ait: »Omne donum desursum est, descendens a Patre luminum .« Ad cuius illuminationem Psalmista nos appropinquare exhortatur dicens: »Accedite ad Dominum et illuminamini, et facies uestre non confundentur  .« uere ad eum accesserunt qui dono illius illuminati, ecclesiastica factis et uerbis tractando sacramenta, illam faciei meruerunt gloriam quam ipse Sol iustitie uisione sua parauit electis sempiternam. Horum quippe exemplis et doctrina, dum uoluitur huius mundi rota, Christus gratum in suis arboribus inueniet fructum. Quem, quia uelut inutilis stirps, in mea arbore non habeo, timeo mihi ualde ne Paterfamilias, sterilitate prauitatis mee offensus, dicat: »Ut quid occupat terram? Succidite eum et mittite in ignem .« Quem reprobis terribiliter paratum et a peccatis meis, proh dolor! sepe comparatum, ut effugere possim, inter fluctus cogitationum estuanti occurrit animo, hoc optimum fore remedium, quo non cessem  querere presidia sanctorum, sedulo laudibus inherendo eorum, ut et ipsi apud misericordissimum Dominum dignentur mihi ueniam impetrare delictorum.

Sed fortassis dicit aliquis: Quid ad te? potuit euphonie officio usque in diem et horam qua Deo dilecti martyris case restitutum etsi insensibile presentiam Domini sui sensibus humanis se sentire indidit, ac dulciter uniuit.

uere tua, Christe, hec sunt opera, qui crederis et es eterni Patris Sapientia. Cui Dauid corde iubilans clamat: »Quam magna multitudo dulcedinis  tue, Domine, quam abscondisti timentibus te! .« Et iterum: »Auditui meo dabis gaudium et letitiam, et exsultabunt ossa humiliata .« Cuius desiderio delectatus, nomini tuo credentes, in fine Psalmorum, ad perfectionis laudes prouocans, ait: »Laudate Dominum in cymbalis bene sonantibus; laudate eum in cymbalis iubilationis .« Ecce humane salutis Amator, generis nostri Factor et Reparator, qui etiam benignus es super ingratos et malos, per parua ac insensibilia operaris magna, nec non mirabilia, ut homines cordatos benedictione tua efficias coaptatos. Hanc siquidem, qui aure cordis perceperint, et in eius obauditione usque in finem perseuerauerint, minime pauebunt in die nouissimo, nec aures  eorum tinnient ab auditu malo , quando inimicus, exsultans super interitu impiorum, se iactauerit, dicens: »Preualui aduersus eos .« O Iesu bone, quid nos peccatores ibi dicturi sumus, ubi uix iusti saluabuntur? Non est nobis spes altera, nisi quam definit ille tuus electus Psalmista, qui fuit rex et propheta, totis medullis ad te clamitans cordis: »Spes mea es tu; portio mea in terra uiuentium .« Quam in tuo nomine, dum tempus est misericordie, a Patre postulandam didicimus per euangelicam doctrinam. Sic enim tuum, o ueritas, habet Euangelium: »Ambulate, dum dies est, ne tenebre uos comprehendant. Dum lumen habetis, credite in lucem, ut  filii lucis sitis .« Et illud excusationis humane exclusorium diligentissime attendendum, nec non intimis suspiriis adnitendum: »Quodcunque petieritis Patrem in nomine meo, dabit uobis .« Petimus ergo ad te conuersi, Pater Domini nostri Iesu Christi, ut in nomine eiusdem Unigeniti tui, cuius caritatis beatus Emmerammus martyr tuus imitator exstitit singularis, ineffabili et solita circa peccatores usus clementia, confitentibus et confessis dimittas impietatem cordis, ac infundas unctionem tue uberrime consolationis, nec non confirmes in nobis opera diuine miserationis, ut quod in hoc seculo dulce ac delectabile uidetur, timoris tui reuerenda consideratione amarescat, ei quod amarum dilectionis tue suauissima speculatione  dulcescat. Sicque, dum ipse uoluitur mundus, a lapsu et amore peccatorum, te resuscitante, surgamus, ne in fine seculorum, cum omnes homines resurrexerint cum corporibus, in eternum confundamur ac puniamur. Sed emptitii serui nunc cum collibertis, gratia tua digni effecti, tunc etiam tuis cum amicis semper mansuris deputati gaudiis, securi uideamus Dominum Iesum Filium tuum liberatorem et episcopum animarum et corporum nostrorum, iudicem iustum uiuorum et mortuorum, tecum uiuentem atque in unitate Spiritus sancti regnantem, per immortalia secula seculorum. Amen. [23 1Kb]
[23 1Kb]


INCIPIT LIBER II. DE MEMORIA BEATI EMMERAMMI ET EIUS CULTORUM.


 Humanis rebus exempto , ut in calce libri prioris descripsimus, Michahele Reginopolitano episcopo, qualiter Dei omnipotentis misericordia super huius ecclesie clerum et populum uigilauerit, quemue princeps pastorum suis ouibus preesse uoluerit, quemque ad pastoralem curam in secreto suo, cui omne cor patet, elegerit, occasionibus huiusmodi patefecit. Erat quidam uir genere ingenuus, uirtute strenuus, natione Alamannus, nomine quidem Wolfgangus, cuius ipse interpretationem uocabuli in quodam loco Lupambulus iussit inscribi. Is primum inter canonicos siue clericos laudabilem et castam duxerat uitam, dein artioribus regulis inplicari desiderans, in Sueuia apud cenobitas, qui Solitarii uocantur  1Kb] , monachum professus est.  Quem cum non solum fortiter uitiis resistere, sed etiam uirtutibus assuefaceret libere insistere, acrius intendens aciem mentis in speculum gemine dilectionis, uidebatur sibi cum simplo et abscondito talento quasi uacuus apparere in conspectu Domini, nisi eo exposito et duplicato aliorum quoque consuleret saluti. Cuius rei gratia monasterium et non [24 1Kb] monachum deserens, immo secundum Apostolum  maiora emulari carismata cupiens, per Alamanniam deuenit exul in Noricum. Ad cuius orientalem partem cum humili comitatu pertendens, predicandi gratia Pannonie petiit confinia. E qua per Piligrinum Patauiensem episcopum euocatus, pie, ut decuit, humanitatis ab eo suscipitur  et fouetur officio. Apud quem etiam rogatus et iussus mansit aliquot diebus; hoc inter cetera prudenti secum tractans mente, quare prohibitus sit ab adducenda ad Deum Pannoniorum gente.

Quo commorationis tempore idem episcopus optime usus, utpote qui erat adprime eruditus et genere nobilissimus, iuxta hoc quod Apostolus dicit  . Probate spiritus si ex Deo sunt, clandestina et manifesta diuini seruitii obseruatione ac assidua sacre Scripture indagatione satis probauit, hunc quem susceperat peregrinum non esse gyrouagum,  sed stabilem uere fidei domesticum. Unde et quosdam de suis familiariter pro eo alloquitur, dicens: O quam felix ecclesia, que Deo uolente isto donabitur sacerdote. Ergo necessarium ualde uidetur mihi et utile, ut huic famulo Dei petam regimen Ratisbonensis episcopii; quia optime conuenit, sicubi abundat bona uoluntas, ut eam etiam ad bona opera procedere faciat bene collata facultas. Bonum quippe, quod hic uir seminare uoluit in paratis [25 1Kb] cordibus paganorum ad [26 1Kb] salutis obsequium, quod repulit cecitas illorum, quandoque fortassis hoc, eodem agrum dominicum excolente, dabit fructum suum in populis christianorum. Ad hec quidam respondentes dixerunt: Qui fieri potest, ut iste pauper et ignotus ad honorem accedat tanti episcopatus, cum  iam alique alti sanguinis persone hunc apud imperatorem prediis et pecunia compensantes sibi temptauerint acquirere? Quibus ille refert uerba ponderosa, sed non adeo morosa: Diuina et humana ualde inter se probantur distare iudicia. Hinc scrutator cordium et renum ab initio mundi elegit contemptibilia nec non ignobilia, ut confunderet fortia  ; et e contrario mundus quod suum est superbe ad horam extollit, ac in breui cum confusione distollit. Unde opere precium censeo, quo mittam ad marchicomitem, cuius consilio multa solet facere imperator, ut suggerat ei, ne per ambitionem aut simoniacam heresim quemquam episcopalem sinat accipere dignitatem; sed ob eternam remunerationem, quem humilem et modestum  ac eruditum inuenerit nec non officiis ecclesiasticis aptum esse probauerit, hunc, cuiuscumque sit conditionis uel parentele, promoueri faciat ad culmen ecclesie. Quid plura? Per legationem episcopi ac suggestionem consiliarii cesar sue et ecclesiastice utilitatis admonitus, immo, quod uerius est, nutu Dei, cuius in manu cor regis, princeps bonus Otto secundus animo mutatus, omnes, qui pro eodem episcopatu adipiscendo laborabant, auertit, et se totum ad electionem uenerandi uiri Wolfgangi conuertit, sicque legatos post eum celeriter mittit.

Qui ut iussi fuerant pergentes, inuenerunt eum  adhuc cum prenominato episcopo commorantem, sed iam ad patriam repedare cogitantem. Ignarus enim erat legationis et ceterarum rerum pro se gestarum et idcirco animum intendebat aliorsum. Cumque legati, quare uenerint, ei indicarent, primum recurrit ad secretarium cordis, se suaque Deo commendans in intimis; dein episcopo, cuius karitate ibi detentus erat, causam suam exponens, id quo grauabatur temperamento leuigabat simplicitatis columbine ac prudentie serpentine, atque in hunc modum proloquitur, dicens: Hoc nouum quod mihi per nuncios principis uenit, karitas tua effecit, cui premium bone uoluntatis absque dubio erit; sed mee paruitati timorem incutit, quia nescio, si uoluntas Dei sit, et quia mundus sub specie religionis multo ad uitia  trahit. Cui respondens episcopus dixit: Quod dicis te timere hoc mentis est prouide. Sed hanc in bonam spem erigit psalmista, qui dicit  : »Initium sapientie timor Domini;« et iterum: »Timor Domini sanctus permanens in seculum seculi;« quem et Apostolus commendans ait  : »Noli altum sapere, sed time;« Idem alibi de episcopatus desiderio ait  : »Qui episcopatum desiderat, bonum opus desiderat.« Unde et tu, si cum tua salute aliis appetis prodesse bonumque opus in omni loco desideras adesse, sub timore et humilitate ad episcopalem ordinem uocatus, ne abnuas accedere; alioquin incidere uideris in illud quod Dauid dicit: »Qui noluit benenedictionem, elongabitur ab eo .« Quod cauens omnimodis, conare connumerari cum illis, de quibus  scriptum est: »Qui autem docti fuerint, fulgebunt quasi splendor firmamenti, et qui ad iusticiam erudiunt multos, quasi stelle in perpetuas eternitates . Huius atqui executione officii peruenies ad hoc, ut in retributione iustorum, tibi dicat dominator omnium: »Euge, serue bone et fidelis, quia in pauca fuisti fidelis, super multa te constituam; intra in gaudium Domini tui .« Talia quoque pontifice proloquente, uir uenerandus per mentis speculationem dispensationis diuine intuens moderamen, subsequitur dicens: Ecce seruus Domini, fiat mihi secundum uerbum tuum . Tunc arrepto itinere cum his qui missi erant a principe, tetendit in partes occidentales Baioarie. Cumque  peruentum esset ad Reginam ciuitatem, clerus et populus secundum morem ecclesiasticum unanimiter episcopali facta electione, ad imperatorem eum miserunt cum uniuersali legatione. Qua clementer suscepta, et beato uiro ab episcopis probato, ac sermone in presentia eorum ab ipso sapienter prolato, imperialis eum assumens potentia per pediam  pastoralem honorem ei dedit pontificalem; statimque, ut curam sui et gregem dominicum illi commisit, non cum paruo comitatu ad Ratisbonam eum remisit.

 Ubi cum multorum fideli et fauorabili susciperetur occursu, primum beato Emmerammo se humiliter presentauit, deinde per singula Ratisbone monasteria sanctorum petiit suffragia, nouissime uero solemni facta preparatione seu processione, ad sancti Petri ecclesiam accessit. In quam cum canticis leticie et exsultationis uoce introductus, atque more pontificum secus altare intronizatus, a clero et a populo summo pastori commendatur, nec non a Friderico archiepiscopo et illius suffraganeis post aliquot dies in sacerdotem apostolicum ibidem consecratur. Quam ille consecrationem nolens uacuo secum portare uocabulo, die noctuque pontificali studiosissime excoluit officio, ut gratiam sancti Spiritus habundantius sub hoc ordine posset habere in  cordis hospitio. Cuius inspiratione suauiter tactus, et ad omnia cautus ac prouidus factus, ob episcopale fastigium nequaquam uoluit mutare monasticum habitum, quasi erubesceret monachus esse, qui fuerat; sed quam intus habuit humilitatem mentis, foris ostendit bonis exemplis et mediocribus uestimentis. Memor etiam Salomonice admonitionis, que dicit: Constituerunt te principem; noli extolli, esto in illis quasi unus ex illis , non dominari querebat in clero, sed gregi dominico forma esse studuit mane et sero; prudenter aduertens, immo prudentius a se auertens, illud eloquium, quod per Ezechielem prophetam inuehitur contra malos pastores, Domino dicente: ue pastoribus, qui pascebant semetipsos, et non greges meos  .

Unde ipse totus in diuina lege deuotus inter cetera pastoralis cure ministeria sermone, quem ad populum inter missarum solemnia fecit ex more, in tantum ecclesias plebem assuefecit frequentare, ut per dies solemnes uix domi remanere uiderentur rei familiaris custodes. Ad predulcem enim tanti pontificis exhortationem certatim sexus utriusque turba confluxit, quam illuc fragrantia celestium aromatum, ipso ea qui dedit uentilante, adduxit; apium uidelicet instar, quas post se trahere uidetur mellis odor et nectar. Quibus pater pius summopere desiderans esse utilis et aptus, in disputando de regno Dei et calcandis uanitatibus huius mundi, perplexis  et sophisticis minime utebatur sententiis, sed sic melliti oris dulcedinem per quandam, quam uerbis explicare non potero, temperabat austeritatem, ut simplici et optimo genere locutionis tangere uideretur intima cuiusque cogitationis, talique arte nonnullorum ex oculis lacrimas eliceret indices cordis. Hanc siquidem tam ualidam a Spiritu sancto acceperat gratiam, quo hi, qui predicanti assisterent et eum intente audirent, raro aut numquam abscederent ab eius predicatione sine lacrimarum effusione. Quo pergrandi bono, a largitore omnium bonorum  hominibus concesso, per malitiam suam sauciatus humane salutis inimicus, et ei obuiam ire conatus, inuidiam, quam semper habebat, quibus poterat uiribus exercebat.

Nam die quadam, cum predictus beate memorie Wolfgangus episcopus solito more ad populum ex pulpito uel ambone concionaretur, diabolus aliud non inueniens, Domino prohibente quo aduersaretur, subito concitauit turbinem, et cum turbine tumultuosam turbationem, ac nichilominus cum turbatione confusum murmur et clamorem, nec non super tectum ecclesie fragorem dedit ingentem, et intra ecclesie receptacula puluerem dispergens ac nebulam, aliquorum obtutibus caliginem obfudit tenebrosam. Quibus ex inprouiso uisis et auditis, populus  perterritus, immo, quod peius erat, pene mente alienatus, cepit concurrere et discurrere, incertus, confusis omnibus et turbatis, in quam partem se tutius ac rectius posset conuertere. Interim audiebantur uoces hinc dicentium: In urbe grande seuit incendium; inde clamitantium: Ecce seditione facta multorum gladiis disciduntur iugula. Cumque pro clamoribus huiuscemodi sedandis multum, sed incassum, laboratum esset a sensatis, tandem qui erant inimici machinationibus ludificati, tam uehementi excursu per turmas eruperunt de ecclesia, ut ex tanta multitudine uix pauci remansisse uiderentur in illa. Tunc episcopus, quem tante commotio  tempestatis iuxta consuetudinem humane tragilitatis loco etiam propellere posset, si Christi seruus non esset, quia domum in firma solidatam habuit petra, gradum non mouit, sed stabilis et inmobilis permanens, magna fide clamauit et dixit: Domine Iesu Christe, solitam fidelibus tuis accommodans gratiam, concede ut hodie uideant gloriam nominis tui et confusionem diaboli. Que uerba secuta est serenitas eris, et serenitatem recursus in ecclesiam plebis. Cui uenerabilis antistes mox aromata et unguenta sacre doctrine effundens adeo illa die, sibi de celis Deo dulcedinem sermonis instillante, profuit, ut manifeste inimicum uicerit uel fugauerit, qui perturbationis nimietate pene omnibus obfuit. Unde et postea fidelium deuotio hanc consuetudinem cepit  pro lege habere, quo per stationes episcopum turmatim preuenirent et sequerentur, ac predicationis erogationem summa affectione, utpote apostoli bonum, amplecterentur odorem. Per quem idem uenerandus pater ad pietatis exercitia oues dominicas de die in diem magis magisque adtrahere studebat, more scilicet animalis, quod panther dicitur, qui, ut physiologi perhibent, omnibus animalibus amicus, exceptis dracone et serpentibus, cuncta animantia, que in uicinitate sui sunt, emisso bono odore ad se solet adducere atque miro modo amorem suum illis ingerere.



INCIPIT DIALOGUS.


 Dum hec scribo et animum ad alia scribenda sollicitus preparo, adest mihi frater Ammonitius comes rerum mearum fidelissimus, qui me conuenit officiose sic proloquens: »Ubi est dialogus quem deuouisti te scripturum in nomine Domini de miraculis B. Emmerammi et de regimine illius monasterii? Es quippe debitor sponsionis, aut fortis excusationis.« Tum ego: »Minime diffiteor quin debitor sim. Sed propterea distuli, quia non certus eram sub cuius persona potissimum conficere possem dialogum, cum perplures de laudibus nostri patroni, et de aliis utilitatibus mecum sepe disputauerint, et se paruitati mee necessitudinis uinculo iunxerint.« Respondit, qui supra: »Sit tibi, secundum Salomonem, consiliarius unus ex mille  ,« et de hac re  securum te faciet. Nam si uis, personam Ammonicii conuenienter poteris habere pro quolibet fratre te ad bonum commonente uel exhortante. Nec est quisquam amicorum qui se dicat contemptum, alterumque in hoc sibi indignetur esse prelatum. Proinde absque comperendinatione assume dialogum, et, sicut proposuisti, laudibus martyris intexe memoriam confessorum Christi, nec non huic admisce quidquid animus recte seu opportune tibi dictauerit, aut ratio ad scribendum.---Paratus sum, inquam, facere quod hortaris, sed hoc prius a lectore humiliter postulandum censeo, ne in opusculis meis querat  artificiosam uerborum compositionem, sed simplicem attendat, si uelit, humilis styli operationem, qua mihi meisque sudare malui confratribus, quam absque manuum opere inueniri otiosus.« Hac fiducia et hac intentione procedit opus inchoatum

Igitur beate memorie Wolfgangus Ratisbonensis, episcopus perspectis et intellectis rebus episcopii dispensatione diuina sibi commissi, inter cetera que ei pastoralis cure sollicitudo procuranda, siue corrigenda iniunxerat, grauius tulit monachos beatissimi martyris Emmerammi eatenus abbate caruisse, et quasi oues errantes sine pastore fuisse. Huius rei gratia misit ad Treuirense monasterium, in quo beatus Maximinus corpore quiescit, et inde reuerendum senem Ramuoldum euocauit, qui quondam  sub Henrico archiepiscopo eius capellanus fuit. »Quare, inquit Ammonicius, tanto tempore sine abbate fuerant, si monachi erant? si uero monachi, sub cuius regula degebant? Hec quoque enucleari ipsa ratio poscit.---Hoc est, inquam, quod breui reuelatione cognoscere potes. Fuit quippe prisca consuetudo in Ratisbonensi Ecclesia ut qui antistites, iidem essent et abbates. Quorum nomina quidam ob temporalia commoda tenebant, non officia. Timebant enim ne si monasterio abbatem preesse facerent, quia a Patre monasterii omnia speranda sunt, sibi coactum minueretur obsequium.  Ob hoc atqui  licentiam dabant monachis aliunde acquirere pro uictu et uestitu quecunque possent, quia ipsi bonis, que ad annonam eorum pertinebant, ad suum abutebantur seruitium.«

His dictis, frater cum quo dialogum cepi conserere, usus nomine suo, admonuit me in aurem dicens: »Loquere caute, et scribito cautius. Nam si episcopi hec audierint dicta uel uiderint scripta, fortassis dicent uelle te eos rapinarum et iniustitie notare; sicque libertatem tuam superbie deputabunt, quasi tu temere eos carpere tentaueris, pro quorum defensione Scriptura clamat, imo Dominus per Scripturam precipit, dicens: »Nolite tangere christos meos  .« Et iterum: »Qui uos tangit, tangit pupillam oculi mei  .« Cui respondi lingua  et stylo. »Si episcopi sunt quod dicuntur, non nobis obsunt, sed ualde prosunt. Quod et efficere dignetur Princeps pastorum, in quo plenitudo est omnium bonorum. Tibi uero quia sic placet, imo quia iustum est, habeamus pacem cum eis, et simus subditi illis. Illud autem scire te uolo, quia non me penitet uera dixisse, quandoquidem boni non solum bonis, sed etiam malis utuntur ad bonum. Sed iam tempus exigit, et desiderium tuum, ut reuertas ad narrationis mee reliquias. Est quoque alia causa per quam non sunt constituti abbates in prenominato monasterio. Ex eo quippe tempore quo primum a beato Bonifacio apostolice sedis uicario, iuxta decreta canonum, in Baioaria ordinabantur episcopi, uicissim sibi succedebant in huius episcopatu  monachi atque canonici, ita ut si antecessor esset canonicus, fieret successor monachus, et iterum huic antecessori succederet canonicus. Hec consuetudo usque ad nostra permansit tempora. Episcopalis uero sedes erat apud S. Emmerammum usque ad tempora Caroli principis, qui hanc restituit in ciuitatem ubi prius erat. Quod autem percontatus es, sub cuius regula degerent, paucis absoluam. In primis ergo promissionem faciebant, secundum regulam sancti Benedicti, coram episcopo abbatis uices agente. Dein licentiam dedit eis episcopus dandi et accipiendi propter inopiam loci. Lineis camisiis utebantur seniores, qui eas habere potuerunt; ceteri laneis induebantur, ob penuriam scilicet  cilicinarum uestium. Prepositus et decanus monasterium regebant post episcopum. Qui maioris erant etatis, habebant cellas seu caminatas, iunioribus inter se diuisis propter custodiam. Communiter pauperem annonam habebant, uolatilia manducabant. Cetera faciebant secundum consuetudines, que in monasteriis regalibus ad id temporis fuerant.

»Que cum displicuissent prenominato uiro, reuerendo scilicet episcopo Wolfgango, uti prediximus, Ramualdum annis et moribus maturum assumpsit in opus ministerii diuini, et constituit eum primum prepositum, dein abbatem monasterii. Quod egre  ferentes aliqui ex consacerdotibus et consiliariis antistitis, dicebant: »Ut quid ibi et sacerdotibus tuis perdis bona, ad S. Emmerammum pertinentia? Laudant te multi, sed in hoc non laudant; imo uituperant. Utere ergo pontificis ac abbatis officio, sicut antecessores tui facere consueuerant usque modo, ne carerent quarumdam rerum emolumento. Huiusmodi quoque insipientia, est sapientie sale condienda.« Quibus ille prudenter respondit, dicens: »Non erubesco insipiens et stultus dici propter Deum. Hoc autem scire uos uolo quia nunquam mihi imponam onus quod portare non ualeo, episcopi nomen et abbatis mihi uindicando. Nam ut beatus Gregorius testatur  , ualde incongruum est, si cum unum ex his pro sui magnitudine, sicut oportet,  quis non possit explere, ad utrumque iudicetur idoneus. Sufficit enim episcopo, ut summa uigilantia insistat pastorali officio. Et abbati satis laboriosum, quamuis multum fructuosum, prouidere fratrum saluti, et per omnia bene procurare res monasterii sui. Unde et ipse etiam distribuere debet inter fratres officia, in quibus non leuiter leuiget onera sua, rememorando scilicet uiri prudentis, quem prenominauimus, dicta et scripta, in quibus continetur: Sicut indecorum est ut in corpore humano alterum membrum alterius fungatur officio, ita nimirum noxium simulque turpissimum, si singula rerum ministeria personis totidem non fuerint distributa. Ceterum, ut prosequar que proposuistis, B. Emmerammi bona, que me pessundare  conquesti estis, perdere nolo, sed illi cui tradita sunt ac seruorum Dei usibus et nostre sedi omnimodis conseruare uolo. Sed longe aliter sese res habent huiuscemodi quam cogitatis. uix etiam penas euadere poterimus, qui sanctorum bona famulatui nostro deputauimus, non solum quantitate maiora, sed etiam qualitate meliora, et illis iustitia coacti seu superati reliquimus minora, qui uiciniores eo quo frequentiores die noctuque familiarius adhererent Christo, laudantes eum in sanctis eius electis.« Ad hec respondebant qui questionem mouebant: »Misericordiam et iudicium Domino cantasti, humanis diuina, ut iustum est, pretulisti, uetera utiliter immutasti. Quid restat nostra parte, nisi ut  pariter dicamus, Deo gratias, amen, feliciter?

---Finem sententie huius, inquit Ammonicus, ut mihi uidetur, satis congrue conclusisti. Sed fortassis aliquibus hoc displicet quod tam morose et quasi dormitando scribis ac dictas. Ergo iube stylum uelociter currere.« Aio ad eum: »Infirmitate interdum et occupationum uarietate prepedior, ne cito que scribenda sunt proferam. Sed quia tibi hoc comate satisfactum esse non ignoro, dilectionem tui et ceterorum, quibus impatientia longum tempore facit, haud ordine, si quid aliquandiu proteletur, quod uidere desiderant et audire, primum dictis beati Hieronymi commonefacere uolo; dein subiungam  qualem quibo inuenire sententiolam. Hic enim uere spermologus nominandus, in quadam epistola quam ad B. Augustinum scribit, solida usus breuitate dicit: Sepe quod preceps est, in casum uertitur  . Cuius uersiculi breuitatem conuertens ad meam utilitatem, paulatim incedendo uel scribendo, cauere desidero laqueos hereseon; in quos multi cautela neglecta, et sensuum suorum confidentia precipites inciderunt. Illud autem quod dixisti me quasi dormitando dictitare, commonefacit me ne sim dormitantius, sed ut studio liberali efficiar uigilantius. Quod utinam sequi uelim et ualeam, ut lucrifaciam animam meam.« Ad hec dialogi socius infert: »Admonitiunculam meam ne putes iniuriam. Edissere potius egregia que cepisti narrare confessorum  Christi preconia.---Quamuis, inquam, importunus exactor mihi insistas, adeo ut etiam grauare me uidearis, tibi tamen, caritate iubente, prout potero, satisfacere tentabo.

»uenerabilis igitur antistes Wolfgangus, uir inter episcopos magne auctoritatis, inter canonicos regularis, inter monachos pietate singularis, humilitate sublimis, caritate communis, secundum Apostolum, »omnibus omnia factus  ,« precipue eleemosynarum largitione pollebat. Quarum laudabilium ministerio, seu ceterarum uirtutum offertorio, quia placuit Deo, multis, dum adhuc esset in presenti seculo, patuit indiciis. Horum unum didici narrante quodam sene fideli, cuius narratio talis fuit: Militem sub me habui, qui quadam die cum  aliis affuit  in basilica Sancti Pauli ubi beatus presul Wolfgangus missas celebrauit. Cumque eum humili ueste primum, utpote monachum, aspiceret indutum atque dein sacerdotibus uestimentis uideret infulatum, plebeia stoliditate despexit, et cordis ore murmurans dixit: »ualde insipiens fuit imperator illo tempore, quo pannosum istum ac despicabilem, in pontificali promotione pretulit potentibus personis, que abundant in regionibus sue ditionis.« Quam murmurationem qui nouit cogitationes hominum eodem momento et clementer increpauit, et euidenter ad emendationem huius uitii manifestauit. Nam ut in Euangelio ad cogitata respondit, ita huius hominis cogitatam murmurationem ad tempus  abscondit, quo et ille impresentiarum corrigeretur ac murmurationis malum ab aliis imfuturum deuitaretur. Nimio quippe terrore subito correptus, astantium sustentatione uix residere potuit. Quem cum uiderem tremebundum et pallidum, illico accurrens sciscitatus sum quid haberet, uel quid pateretur. Tum ille sacerdotibus adhibitis confessus est quia contrauirum Dei male cogitauerit, et ob hoc periculoso timore perculsus sit. Quanta uero formido illum seu passio arripuerit, satis probaui, eumdem penes me domi retinens aliquot diebus. Cuius curam cum  egissem, et multipliciter salutem eius queritassem, consilio presbyterorum, qui pro eo laborabant, nec orationibus ei sanitatem restituere poterant, reduxi eum in ciuitatem Hiatospolitanam , ubi contigit illi hoc malum bonum. Ibi quoque ad pedes episcopi me humilians, cum uellem hominis erumnam et meam exponere, uir Dei, necdum sibi causam pro qua ueni aliquo hominum annuntiante, anticipauit quod dicere uolui, dicens: »Surge, tace, scio quid uelis.« Et conuersus ad uicedomnum ait: »Frater Tagini, tolle aquam sacratam iuxta lectulum meum, ac sparge super hominem pre foribus cubiculi stantem.« Ipse autem contra ostium manu crucem pingens, nescio quid murmurabat; et sanatus est homo in illa hora.

 ---uere, ait Ammonicius, malum conuersum est in bonum. Nam non solum increpatione militis uindicata est iniuria pontificis, sed insuper etiam eiusdem sanitate mirificata, nec non spiritus reuelatione magnifica, declaratum est multis meritum tanti sacerdotis. Quem ualde miror prenominatum uicedomnum adeo dilexisse, cum fuerit, ut audiui, iracundus ac supra modum seuerus, et ob id, pene omnibus qui in episcopio erant, exosus. Episcopus autem erat mansuetus et pius.---Certe, inquam, nec ipse erat sine seueritate; alioquin minus obseruaret quod Apostolus dicit: »Argue, obsecra, increpa  .« uirum autem quem dicis, ob seueritatem, pluribus exosum, accepi strenuum fuisse ac ingeniosum. Qui proptera uenerando antistiti exstitit charus,  quia ualde necessarius, et quia illum, si in aliquo reprehensibilis erat, per immutationem dextere Excelsi meliorandum, spiritu reuelante, agnouerat. Is namque post obitum beati presulis Wolfgangi, cui fideliter adhesit, Henrico imperatori inter fidelissimos ministrauit. Quo iubente apud Parthenopolim archiepiscopus factus, cum plurigena polleret probitate, magis claruit pia eleemosynarum dapsilitate, nec non humili corporis castitate et nichilominus laudabili uestitus mediocritate. Non enim uerrebat terram, sicuti multi facere solent, tunicis et pelliciis, magno pretio acquisitis, sed, quod usu mundano rarum est, forti tenore mentis, contentus ouium uestimentis, quotidie missas celebrare curauit, atque  integrum Psalmodie sensum deuotissime persoluere non cessauit. Cuius corpus anno uidelicet septimo post resolutionem ipsius, integrum est inuentum, gloria resurrectionis adeo in eo resplendente, ut astantes et intuentes ualde mirarentur eius nitorem atque incorruptionem, cum successoris illius uestimentis etiam consumptis ossa tantummodo nuda remansisse uiderentur. uere memor Dominus dictorum suorum, quibus fideles suos consolatur dicens: »Et capillus de capite uestro non peribit  .« Ecce qui omnia benefecit, ad corroborandam fidem in se  credentium in quibusdam seruis suis nunc ex parte ostendit quod in generali resurrectione in omnibus pleniter perficiendum erit, tunc procul dubio, quando electus quilibet surrexerit, occurrens in uirum perfectum in mensuram etatis plenitudinis Christi  .---Fateor, ait socius dialogi, qui mihi displicuit, placet; et quia, ubi ueritas talia ostendit, nemo qui sanum sapit per incredulitatem offendit. Sed iam tempus est ut reuertaris, unde digressus es, et, ni fallor, narrationis ordo postulat ut plenius enarres in sequentibus uitam abbatis uenerandi, quam in precedentibus parum tetigisti.---Me ad obediendum, inquam, habes paratum, sed summopere implorandum est eius auxilium qui in Euangelio dicit: »Sine me nichil potestis facere  .« Illius ergo gratia  nos preueniente atque comitante, bene procedit nostra oratio pariter et operatio, que me apte, quantulacunque est, in nomine Domini cupit prosperari.

»Igitur uenerabilis Pater Ramuoldus commisso sibi regimine monasterii, quis ante hoc fuerit, satis in huius administratione declarauit. Nam palestra primum spiritali semetipsum exercens, ac deinde subditos uirtutibus insudare assuefaciens, omnimodis conabatur facere et docere que nouerat esse iusta, sancta, pia et honesta. Unde et multi etiam nobiles, piis eius actibus prouocati seculum reliquerunt, atque illius magisterio humiliter se subdiderunt. Inter quos, et cum quibus que grauitas illi, que continentia, que puritas, que largitas in eleemosynis,  que custodia humilitatis, qui sumptus ingenii fuerint, non est mee possibilitatis per totum enarrare et uti dignum est predicare. Censerem quippe eruditissimis et disertissimis uiris relinquendam totam molem ac dignitatem materie, nisi scirem pauperis deuotionem Deo non esse despicabilem; qua spe animus erigitur, et, quamuis tenuis ac rusticus, confidenter tamen currit stylus meus et calamus, gesta sanctorum scriptitans, quia regnum Dei non est in sermone, nec in eloquentie nitore, sed in opere et ueritate  . Preclaras et magnificas uirtutes idem uir Dei, ut cepi dicere, laudabiliter possedit, et uiriliter excoluit. Tenorem atqui matris uirtutum, id est discretionis, tam ingenue suis omnibus prefixit  ut hec illi de supernis quasi de singulariter concessa uideretur. Hac etenim uirtute suffultus, principalibus quatuor sic usus est ut per prudentiam, ignauia hebetudinis abiecta, nequaquam ei e regione subreperet uersutia. Iustitiam quoque, iuxta quod possibile est mortalibus, per omnia sic retinuit ut nec in plus iusto modum excederet, neque in minus iusto diu succumberet. Per temperantiam uero sic ligauit passibilitatem ut nullatenus desiperet per insensibilitatem. Fortitudinis autem armis ita fruebatur quo, per eam hoste superato et timiditate  fugata, nusquam prorumperet proteruitatis audacia. His et talibus Pater uenerandus in uiam iustitie directus, et in semitam mandatorum Dei, quam ipse uoluit, deductus, dona S. Spiritus uasis uirtutum septempliciter infusa et distributa totis uiribus uenerabatur; nec non etiam sollicitus, tam pro se quam pro aliis, prudenter obseruat in omnibus, secundum Gregorianam sententiam, ne sapientia eleuaret, ne intellectus, dum subtiliter curreret, aberraret, ne consilium, dum se multiplicaret, confunderet, ne fortitudo, dum fiduciam preberet, precipitaret, ne scientia, dum nosset ac non diligeret, instaret, ne pietas dum extra rectitudinem se inclinaret, intorqueret, ne timor, dum plus iusto trepidaret, in desperationis foueam mergeret. Hec strictim,  o Ammonici, ueluti maiora carismata proposui, quibus erat preditus uir Dei. Nunc assumam alia, et paulo latius edisseram quedam minora, minoribus ad imitandum satis magna, quorum ille prouectu exercitatus, cum esset statura pusillus, sed scientia et pietate magnus, per ascensum arboris uirtutum quotidie meruit uidere Iesum. De quo cum Psalmista dicere potuit: »Oculi mei semper ad Dominum, quoniam ipse euellet de laqueo pedes meos  .«

Ad hec infert Ammonicius: »ualde me delectant orsa que de homine Dei lepide sunt prolata. Ecce audio Zacheum et non publicanum, quamuis et iehsu cum publicanis et peccatoribus manducauerit  ; audio spiritalem patrem, audio uirum magnorum operum, que licet pauci sint, qui perfecte  imitentur, tamen sunt perplures, qui Dominum eius in sanctis uenerentur. Ergo uelox esto in dictando et scribendo, et imitare Psalmographum dicentem. »Lingua mea calamus scribe uelociter scribentis  .« Desidero enim gesta illius audire, quem in corpore positum non merui uidere.

---Esto patiens, inquam, et discretus; desiderio quidem tuo satisfacere conabor. uere ut ex parte premisi, membrum Christi fuit uenerabillimus abbas Ramuoldus, cuius membra inhabitator cordis illius, Spiritus scilicet almus, in ipsa decrepita etate, adeo reddidit iocunda et decora, nec non quadam ueneratione digna, ut pene contra naturam in agilitate et puritate septennis pueri gratiam prestare uiderentur.  Quod inusitatum si aliquando aliqua occasione contigerit in ullo mortalium, non est fidelibus nisi in sanctis et electis notandum. Transfigurat enim se Satanas in angelum lucis  , quem perfecti uix deuitare poterunt uel superare. Contra quem Dei uir militiam strenue agens christianam inter cetera bone consuetudinis officia, post frequens et utile silentium, blandum habebat eloquium. Quo in diuinis rebus erat ei sermo copiosus; in humanis quidem breuis non otiosus. Habitus quoque illius mediocris fuit, et absque simulatione monasticus  uictus uero tantillus, ut non superabundaret, sed refectioni sufficere posset. In hoc sepe exstitit sibimet ipsi parcus, ceteris autem dapsilis et largus. Post cibum sustentaculo corporis necessarium, quando uerba solent abundare, pro mille passuum deambulatione, exercebatur in psalmodia seu lectione. Maximam autem curam habuit circa pauperes Christi. Unde et in refectione quotidiana, pauperum quinquaginta, exceptis duodecim et tribus, quibus fratres ministrabant, quinquagenariam excolens misericordiam, remissionem eodem numero consecratam promereri satagebat, apud ipsum misericordie fontem, qui dicit in Euangelio: Beati misericordes, quoniam ipsi misericordiam consequentur  . Iste homo cupiens nimis opere implere quod  scriptum est: »Date eleemosynam, et omnia munda sunt uobis  .« Que sibi utpote seni et infirmo ad refocillandum corpusculum parum delicatius prepari iusserat, frequenter in usus pauperum conuerterat. Interdum et ipse aliquantulum ex eis ob humilitatem simul et necessitatem degustans, cetera diuisit inter pauperes et infirmos, qui, debilitate et nimia egrotatione prepediti, ad ecclesiam occurrere non poterant, ubi eleemosynam accipere debuerant. Hoc opus sibi percharum iniunxerat cuidam familiari et fideli, cui speciale ob id prestitit beneficium ut per totam ciuitatem circumcursans diligenter inuestigaret eos in quibus Christus uestiretur et pasceretur. Mensa illius, secundum regulam Benedicti,  semper erat cum hospitibus et peregrinis. O uirum laudabilem, qui totus in misericordie uiscera effusus, Christum in minimis suis colligere, pascere et uestire curauit! Nec ab his operibus unquam pertesus cessauit. uestimenta quoque et alimenta, manibus aliorum, quibus hanc operam commisit, aliquoties pauperibus dari permisit; ipse uero marsupium secum portans, unde propriis manibus nummos et obulos egenis et peregrinis tempore opportuno erogaret, sacellarius eorum appellari et esse non erubuit, certus quod et Christus, secundum promissionem suam, eum non erubescat coram angelis Dei. Res ergo, quibus ad portam monasterii aduentantibus debuerat ministrari, ante se minoratas atque subtractas, suis temporibus ita meliorauit et ampliauit ut  ad exhibenda humanitatis officia, usque in hodiernum diem, ibi satis sit compendiosum ex una parte xenodochium, ex altera parte miserorum uenerabile nosocomium. Unde et ob frequentiam pauperum, consolationem ab eo quotidie accipientium, uocitatus est Pater peregrinorum, uiduarum, orphanorum. Pro quorum benigna susceptione, nec non multiplici reuelatione, quis est qui dubitet hunc senem uenerandum cum ouibus a dextris collocandum? Quibus Rex sedens in sede maiestatis sue dicet:  »uenite, benedicti Patris mei, percipite regnum, quod uobis paratum est ab origine mundi. Esuriui, et dedistis mihi manducare. Sitiui, et dedistis mihi bibere. Hospes fui, et collegistis me; nudus, et operuistis me. Infirmus fui, et uisitastis me. In carcere eram, et uenistis ad me  .« Horum particeps ut fieret, secundum Apostolum, qui sine intermissione orare iubet  , cum Psalmographo iste uir Dei incessanter orauit, dicens: Participem me fac, Deus, omnium timentium te, et custodientium mandata tua  . His a me dictis ac scriptis, Ammonicus mouit questionem dicens: Testimonium de Apostolo sumptum, quo continetur sine intermissione orandum, etsi credibile, uelut quod subnixum est apostolica auctoritate, multis  tamen uidetur impossibile, atque modum humanum excedere. Dicunt enim: Quis est mortalium qui, ceteris omissis que sunt agenda, sine intermissione possit orare? Quid mirum, inquam, si cecitas ignorantie se illis offuderit, qui nolunt intendere lumen diuini sermonis, nos adhortantis: »Scrutamini Scripturas  ,« et inuenietis in eis. De quibus alibi dicitur: »Non omnes capiunt uerbum, sed quibus datum est  .« Porro in sacra Scriptura simpliciores quique, si quererent, inuenirent que sufficienter eos pascant; prudentiores uero habent in ea que mirentur, et in quibus se exerceant. Quos Psalmographus designat, dicens: Ipsi uiderunt opera Domini et mirabilia eius in profundo  . Unde et per quemdam sapientem  , eadem Scriptura  satis congrue comparatur fluuio, in quo agnus ambulat et elephas natat. De cuius fluuii quippe fluentis, hoc est sane doctrine imbutamentis, qui acceperit trinam cum unitate mensuram, id est, fidei sacre mysteria et alia salutis donaria, primis, mediis et ultimis multipliciter ab uno didicerit fonte distributa, sentiet hoc quod infirmitati humane uidetur impossibile ex diuino adiutorio esse possibile; alioquin, si neque est possibile, nec erit credibile, et cogimur Apostolum arguere, utpote qui hoc fidelibus agendum preceperit quod ipse non faceret, nec ullo modo fieri posset. Huius itaque erroris inuolutio siue deceptio longe sit a nobis et omnibus Christianis. Dicamus ergo quod fides recipit Christiana.  Quia omni homini Deo famulanti quidquid recte fecerit pro oratione deputabimur; uerbi gratia, cum tu corporis curam necessario egeris, pro te orabit eleemosyna, seu ceterarum rerum administratio iusta; si uero non est unde tribuas, sufficiat bona uoluntas. Quem ergo pro Paulo orasse credis, o Ammonici, quando regnum Dei predicans tota die, sermonem protraxit pene usque in mediam noctem  ? Ammonicius: »Iustitiam ac misericordiam.« Et ego: »Recte iudicasti. Sic enim opera  iustitie et misericordie probantur sine intermissione pro fidelibus orare, iuxta hoc, quod idem Apostolus alibi testatur dicens: »Ipse spiritus pro nobis interpellat gemitibus inenarrabilibus  .« Quod non dicam sic accipiendum quo spiritus gemat; sed quia, quos orantes, pariter et gementes faciat.« »Fateor, inquit Ammonicius, mihi satisfactum esse in absolutione questionis proposite. Sed desiderium audiendi preclara et utilia, morarum impatiens postulat ut que adhuc dilectio tua, de uiro Dei dicere habet, celeriter proferas, et sic ad alia strenuus cum salute, me comite, tendas.« »Fiat, inquam, si possibile est, ut a me cursim scribatur, quod a te tantopere desideratur. Imo fiat uoluntas Dei omnipotentis, ut fragilitas humana, abiectis his que uanescunt,  uelit et ualeat que uere bona dicuntur et sunt.

»Horum siquidem affectionibus ualde necessariis ardenter inhians, suis temporibus uenerabillimus abbas Ramuoldus, cum ex dono S. Spiritus non solum in rebus interioribus Patrem se spiritalem exhiberet Christi cultoribus, uerum etiam in exterioribus dispensator existeret prudentissimus, utpote qui per ornatum Ecclesie, nec non monasterii, necessariam supellectilem ac multiplicem uariarum rerum administrationem, seniles annos quodammodo iuuenescere fecerit; et de thesauro sapientie noua cum ueteribus protulerit  , iuxta hoc quod tota presens uita tentationibus est plena, sepe tentatus, et per plura probatus; demum tam grauem sub uitio  pituite uel  scotomie incidit tentationem, quo ceteris membris officia sua sat uiuide gerentibus, oculorum suorum penitus amiserit lumen. Cuius ad tempus tristem defectum ac afflictionis asperitate confectum, quam patienter uir Dei sustinuerit, quibusdam personis in sui presentia super hac re querentibus, etiam et lacrymantibus, uerbis huiusmodi patefecit: Cesset homo deflere pro defectiui luminis amissione, quod semper manentis certitudinem habet in spe, ex ueridica Saluatoris promissione. Ceci non sumus, qui oculos per fidem iam illuminatos habemus  . Cecus autem est, et in tenebris manet, qui fidem que illuminat minime habet. Unde et ambulantibus in fide ualde indignum uidetur usum presentis  luminis magni pendere; quod eis cum muscis ac uilissimis animantibus, etiam serpentibus, existit commune: Ergo libet totis uiribus intendere in eum qui dicit: »ego sum lux mundi: qui sequitur me, non ambulat in tenebris, sed habebit lumen uite  .« Cui si placuerit, lumen corporis, quod dedit et abstulit, facile reddet ac presentabit; quod si facere noluerit, absque murmure benedicendus erit, et ut rex iustitie semper timendus  , atque ut Pater misericordiarum ac totius consolationis   tota mente et tota uirtute diligendus. His dictis et auditis, non illo quo paulo ante, sed alio genere ceperunt manare lacryme, tanto uberiores quanto utiliores. Recordabantur enim, tam ex Pauli sententia quam ex probabili uiri Dei patientia, in infirmitate uirtutem certissime perfici  . Quod et postea in uenerabili sene uirtus diuina clementer simul et potenter dignata est declarare. Nam cum ferme biennium in percussione cecitatis cecus uidens expleuisset, quadam nocte discurrens inter altaria, ut ante solebat, frequens uenipeta [al., uenipeta], labori sacro uigilanter insistebat, nec etati decrepite prius parcere uolebat quam per spiritum gratiam Dei adesse cognoscebat. Tum ante sanctam crucem prostratus, nec non lacrymis et oratione satis humiliatus,  corporis fatigatione quasi requiem poscente, imo Domino, qui non dormit neque dormitat  , opus suum clarificare uolente, soporatus est subito, corpore non mente. Et ecce imago crucifixi Domini nostri Iesu Christi uisa est illi descendere de cruce et uenire usque ad se; que stans coram eo, utraque manu, sicut uisum est ei, candelas ardentes de candelabro, super gradus cominus posito, tulit et in oculos senis uiolenter inflixit. Qui primum ob Dominice descensum iconie non paruum sustinens pondus agonie, dein per ignem aduertens preclarum quiddam designari, atque per lumen sentiens tenebras fugari, surrexit lacrymis ac sudore perfusus, et e uestigio conuertens oculos in pristinos usus, cepit secum mirari, simul et altius cum interiori homine  scrutari quid sibi uellet quod post tanti temporis luminum a multis desperatum receperat uisum. Cumque in breui super huiuscemodi re ratio satisfaceret homini, et homo rationi, tunc oris officio coniubilante cum cordis hospitio, magnifice gratias egit Deo, qui seruum suum ita dignatus est uisitare ut et in castigatione corporali sibi esset correctio, et oculorum eius reuelatione ad sancta uel honesta multorum prouocaretur affectio. Cuius rei gratia quo tenacius bonorum haberetur in memoria, homo Dei iussit inter cetera miraculorum signa, siue indicia, oculares circulos suspendi in ecclesia, que beati Emmerammi martyris corpore sacro dotata et meritis, nec non aliorum patrociniis predita sanctorum,  celesti specula mortalibus demissa beneficia solet ministrare quam plurima. Ob quorum salutarem collationem ac frequentem de hac uenientis fame uolitationem, hic locus gaudet aduentantium se receptare multitudinem. E quibus alii, qui languorum uarietate grauantur, per uiscera misericordie Dei nostri reuelati, alii pro aliis necessitatibus dum exaudiuntur eadem misericordia consolati, uoce et corde, pro communi omnium commoditate gratias clamant salutis Auctori. Unde et nos qui hec scribimus  et legimus, atque inter nos de talibus ratiocinando sermonem sepe conferimus, non solum super his que hic pre oculis et manibus habentur, uerum etiam super uniuersis donis ac beneficiis illius pari uoto laudem demus Deo.«



Ammonicius.

»Aequum esse nouimus ut creatura Creatori deseruiat, atque, iuxta Apostolum, in omnibus gratias agat  . Quod et libenter pro modulo nostro amplectimur, primum preceptis Dominicis ac apostolicis parendo, dein caritatis tue et aliorum sanis exhortationibus assentiendo. Sed hoc animos quorumdam perturbat fidelium; quia multi existunt mortalium, qui uix in prosperis Deum laudant, in contrariis uero atque aduersis non tantum non laudant,  imo, quod deterius est, uituperant siue blasphemant, dicentes quidquid acciderit contra uotum opus esse diabolicum.«



Collectitius.

»Quia multi multa incaute ac mendaciter loquuntur, idcirco uariis errorum decipulis periculosissime implicantur. Quorum inuolutiones qui cupiunt deuitare, cum Paulo insipientes sapienter debent sufferre  , donec multitudo reproborum nichil minuens glorie filiorum Dei, ad nichilum redigatur, id est, in infernum trudatur, et paucitas electorum in celis nominatim scripta collocetur, cum multitudine angelorum eternaliter gauisura, Christumque in regno suo semper uisura, per eum, in eis completo  numero angelici ordinis qui cecidit, quando archangelus per superbiam cum suis sequacibus apostatauit.«



Ammonicius.

»Me quorumdam perturbationem querente super insipientium uesana temeritate, non solum qualiter sint tolerandi breui uersiculo exposuisti, sed etiam insuper terribilem extreme examinationis inuehendo sententiam, atque sanctorum gloriam commemorando magnificam, hunc eumdem uersiculum effecisti magis auctoritate diuini sermonis ponderosum quam prolixitate morosum. Nunc ergo competens est, quatenus, his remotis qui nobis ob induratam sui stoliditatem esse solent labori potius quam usui, stylum ad eos conuertas qui tota uirtute conabantur  uias bonas ambulare, et Creatorem in omnibus operibus suis optime nouerint laudare. Quorum gesta, quibus iter seculi presentis triuerint, quia te dictante iam sunt ex parte commendata memorie, postulat caritas, nec non laboris tui utilitas, quo deinceps haud pigriteris, cudendo percurrere ubi, quando, uel quomodo de hac uita migrauerint, et in quibus locis corpora illorum collocata sint, queue indicia sanctitatis eorum post mortem claruerint.«



Collectitius.

»Quod de sanctis uiris, nec non eorum uirtutibus  miris hactenus scripsi et adhuc scripturus sum, non paruum paruitati mee incutit timorem, quia ego cognosco me peccatorem, et quia ualde indignum uidetur ut peccator aut iniustus, rem scribendo sancti et iusti, materiam sibi uindicet operis ardui. Sub hac re consolationem porrigit timiditati mee clementia illius qui pro peccatis nostris mortuus est, iustus pro iniustis. Cui quodammodo ministrat, qui ministrorum eius memoriam ad laudem et gloriam nominis ipsius diffundit ac predicat. Unde et ego animatus nec non contra otiositatis torporem armatus iubeo fiducialiter stylum arare propositiones caritatis tue.«



Ammonicius.

»Dilectionis operationem qui dat, ipse remunerat.  Proinde tu spem ponens macte in adiutorio miserationis diuine, perge uiam alacris postulate narrationis.«



Collectitius.

»Pergam libens ipsum mihi adesse omnimodis cupiens.

»Igitur post multa pietatis et equitatis opera, quibus Deo seruire studebat, quibusque Ecclesiam sibi commissam regebat, sepe nominatus sepiusque nominandus uenerabilis presul Wolfgangus cum Ratisbone constitutus, rerum necessaria mutatione poscente, in orientalem huius prouincie regionem iter suum pararet, febricitare cepit. Quam corporis molestiam uir Dei non solum uigiliis et orationibus  anime sue fecit esse proficuam, sed etiam eleemosynis opus et decus adaugens bone uoluntatis, totum quod habere potuit per manus pauperum in gazophylacium Christi transmisit; sicque partes Orientis perrecturus, illi qui nescit occasum, uite sue sedulis precibus commendauit excursum. Cumque per Danubii decursum uentum esset in puppi ad locum qui dicitur Puppinga  , ultra iter tendere non ualebat, quia tempus resolutionis instabat; ibi enim, superna se uisitante gratia, cognouit cito fore complenda que sibi per uisionem longe antea fuerant reuelata.«



Ammonicius.

»Cuius rei reuelationem acceperit, et ubi, aut quando, siue per quem eam didicerit, admone, ne silentio  supprimas, sed caritati fraterne luculenter edisseras.«



Collectitius

»Dicam scribamue hoc breuiter, etsi non leuiter, quia cauma estiuale facit ex ualetudine me dolere. Quodam atqui tempore cum in Alamannia positus uir Dei, peregre proficiscendi uoluntatem haberet, beatissimum Christi confessorem, Otmarum, cui se suaque frequentissime commendabat, sibi in somnis astare uidebat. Quem iussus intendere, ab eo huiusmodi accepit uerba: Quia rogatus a te rogaui Dominum pro te, in quo sum exauditus, manifesto  nunc tibi futurorum prenuntius. Pauper et inops de hac prouincia egredieris, sed in alia, in qua pro amore Domini exsularis, episcopatum caducis rebus satis locupletem predestinatione diuina suscepturus eris. Cuius in administratione, si fidelem te exhibueris bonaque impertesus seminaueris, iuxta id quod scriptum est: Quecunque seminat homo, hec et metet  ; expletis uiginti duobus annis, uitam transitoriam eris exiturus, et eternam ingressurus. Et hoc procul dubio scire te uolo, quod animam Conditori redditurus es in loco ubi sub nomine Christi a Christianis memoria mea ueneratur et colitur. Quo me in hora exitus tui de Aegypto huius mundi spero aduenturum cum ceteris, quos de exercitu Domini bonis meritis ad adiutandum obitum  tuum, contra potestates erias et spiritales nequitias in celestibus  , adsciueris et paraueris. His et talibus prolatis, in uisione noctis, spiritus qui apparuit, euanescens, uirum uenerabilem Wolfgangum dimisit ex parte letificatum, et ex parte mestificatum; letificatum autem dixerim, non ob gloriolam seculi, que colorata est in episcopalis dignitate fastigii, sed ob iucundam regni promissionem eterni; mestificatum uero uirum Dei scripserim, non ob breuitatem annorum huic uite concessorum, sed ob prolongationem terreni incolatus lacrymabilem, iuxta illum uersum Psalmographi: Heu mihi! quia incolatus meus prolongatus est  .«



Ammonicius.

»Que sint potestates erie, et quomodo spiritales  nequitie possint esse in celestibus, cum celestia nulla unquam inhabitet nequitia, solet a nonnullis inquiri; unde et oportet exponi.«



Collectitius.

»Hec de quibus questio non sunt mea, sed beati Pauli apostoli uerba. Unde et eos qui nesciunt eris spatia nuncupari celestia, et in eis ignorant apostatas angelos uersari, et propterea de apostolicis dubitare solent dictis, mitto ad Epistolam beati Petri secundam, in qua de spatiis eris, que celi uocantur, diluuio primo perditis et secundo perdendis, fideles docet sic dicens: Latet illusores quod celi erant prius, et terra de aqua et per aquam, consistentes Dei uerbo; per que ille tunc mundus  inundatus periit. Celi autem qui nunc sunt, de terra eodem uerbo repositi sunt, igni seruati in diem iudicii et perditionis impiorum hominum  . Et post pauca: Celi ardentes soluentur et elementa ignis ardore tabescent. Nouos uero celos et nouam terram et promissa Domini exspectamus, in quibus iustitia habitat  . De angelis quoque proiectis, qui uagantur in celis igne pereundis, quos Apostolus erias potestates ac spiritales appellat nequitias; quorum tanta multitudo est in ere, id est in celis inferioribus, ut cuidam sancto homini reuelatum est ut si haberent corpora corporalibus nostris  equalia, splendorem solis interciperent mortalibus. Iudas apostolus in Epistola, que inter canonicas computatur, talem sententiam promit huiusmodi: Angelos uero, qui non conseruauerunt suum principatum, sed dereliquerunt suum domicilium, in iudicium Dei magni, uinculis eternis sub caligine iudicio Dominus reseruabit. Ergo de questione proposita et apostolicis testimoniis congrue absoluta, nescio si quis dubitet. Ego non dubito; sed in inferno et in ere diabolum ac satellites eius damnatos esse noui et scio; inde magis certus, quia ante aliquos annos in Pannonia constitutus, die quadam a tertia hora usque ad sextam diabolum uel draconem in ere suspensum uidi. Erat autem magnitudo eius incredibilis, longitudo tanta, ut quasi unius miliarii  spatio uideretur esse protensus. Cuius caput cristatum, et instar montis eleuatum, nec non corpus, iuxta hoc quod Dominus ad beatum Iob de Leuiathan loquitur  , squammis horribilibus compactum, et ceu parmis, uel scutis ferro munitis, tectum, in lateribus et in tergo quedam fuliginosa fedabat nigredo; uentris quoque inuersione et pariter corporis in qua solotenus iacere solebat, pallor subuenetus decolorabat, ad similitudinem sulphurei laris. Tractus uero, ac incuruationes atque extensiones eius immanes, postremo, totius corporis motus et particularis et totus, atque ut breuiter in id temporis aduersantia concludam, omnia draconis molimina erant mortalibus, in quantum Deus permisit, noxia, tantoque noxiora quanto proximiora. Nam  cum tempus esset estiuale, utpote sexta feria hebdomade post Pentecosten secunde, ex gelu quod draconi pre ceteris animantibus magis est naturale, adeo immutatus est er ut et febris multos inuaderet ac iumentorum non minimam partem frigus consumeret. Alas et crura uel pedes, quos pictores fingere solent, penitus nec habuit nec habere uisus est, quippe cui squamme et coste sufficiunt pro deambulatione. Grossitudo pectoris erat parilis grossitudini capitis. Post hoc paulatim diminuebatur usque ad extrema caude, cuius extremitas pene adequabat abietes magnas. Hunc tam ingentem hostem, aut diabolum aut diaboli amicum, nolens Dominus diutius terrere populum fidelium, subito  fecit ab aquilone moueri et densitati nubium cum grandi impetu intermisceri. Quem cursu uelocissimo super nos, ut transeuntem uidimus, sibiloque eius pariter cum fistularum stridore non sine metu audiuimus, mox nubes que a mane usque in illam horam quasi stabant immobiles, in tantum commote et concitate sunt, ut tota illa die pariter et nocte non cessarent tonitrua seu coruscationes, imo perseuerarent usque ad uesperam sequentis diei.«



Ammonicius.

»Nunquid in illo tempore recordatus es aliquid  horum que beatus Ioannes in Apocalypsi sua de dracone et bestia scribit?«



Collectitius.

»uere in memoriam uenerunt hec, maxime autem urgebat me recordatio Scripture eiusdem Apocalypsis, in qua continetur: ue uobis, quia Draco uenit ad uos cum ira magna, sciens quod modicum tempus habeat  . Quamuis enim scirem per bestiam et draconem Antichristum et diabolum designari, et diem uniuersalis iudicii minime tunc instare, tamen ob insolitam rerum ostentationem turbatus cogitaui multa, et suspiraui timidus pro morte mea siue aliorum, qui mecum uidebant ista terribilia. Tunc per diuine respectum clementie restitutus in spem uiuendi, primo gratias egi Deo omnipotenti  qui nos liberauit de potestate diaboli; deinde cepi mecum uoluere, seu mente tractare si unquam in legendo Scripturas scrutando talia inuenerim, qualia me illo die contigit uidisse. Et inter cetera que animus percurrebat, redierunt in memoriam dicta et scripta beati Isidori episcopi  , qui in libro Etymologiarum de natura draconis scribit in hunc modum: Draco maior cunctorum serpentium, siue omnium animantium super terram; hunc Greci draconta uocant. Unde et deriuatum est in Latinum, ut draco diceretur qui sepe a speluncis abstractus fertur in erem, concitaturque propter eum er. Est autem cristatus, ore paruo et arctis fistulis, per quas trahit spiritum et linguam exerit; uim autem non in dentibus, sed in cauda habet, et uerbere  potius quam ictu [legend. rictu] nocet. Innoxius est autem a uenenis. Sed ideo huic ad mortem faciendam uenena dicuntur non esse necessaria, quia si quem ligauerit, occidit. A quo nec elephas tutus est sui corporis magnitudine; nam circa semitas delitescens per quas elephantes solito gradiuntur, crura eorum nodis illigat ac suffocatos perimit. Gignitur autem magis in Aethiopia et India in ipso incendio iugis estus.«



Ammonicius.

»Credo sufficere ista uel a te uisa, uel ab aliis dicta de draconis natura, seu de bestia hosti antiquo amica. Nunc ergo oportet ut reuertaris unde digressus est.«



Collectitius.

 »Quia tempus hoc simul et ratio poscit, admonitionem tuam secutum iri meapte erit in uoluntate, et si Dominus magnus uoluerit, non sine humilitate  . Igitur ut paulo ante dictando narrare cepi, presul uenerandus, et multum a bonis uel fidelibus amandus, memor admonitionis quam olim acceperat per reuelationem Christi confessoris, nec non pro certo sciens principem huius mundi ad se uenturum, et cum eris potestatibus contra se pugnaturum, sed in misericordia Domini, in quo non habuit quidquam, per suffragia sanctorum sperans  animam suam humani generis inimicum superaturam, iussit in agone nouissimo ut a fidelibus in oratorium portaretur, et ante altare beati Otmari deponeretur. Quod cum factum esset, aliquantulum ex infirmitate conualescens, resedit; et Orarium accipiens per confessionem primum se expiauit. Dein qui aderant pro fide, spe et caritate satis utiliter et luculenter commonefaciens eos ac omnes sibi commissos, et nichilominus obitum suum cum intimis suspiriis Deo et sanctis eius commendauit, sicque uiatico sumpto humotenus se humiliauit. Tunc editui siue cubicularii eiicere tentabant uniuersos de ecclesia, exceptis familiaribus ibi ex more commanentibus. Quos uir Dei prohibuit dicens: Reserate ostia, sinite omnes, qui hic manere uelint,  adesse resolutioni nostre. Non enim nos, qui sumus mortales, erubescere debemus, nisi ex malis operibus, cum mortis debitum necessario exsoluerimus, quandoquidem Christus, qui nichil morti debebat, ferme nudus mori non erubuit in cruce pro generis humani salute. Aspiciat quisque in morte nostra quod paueat et non caueat in sua. Deus misereri dignetur et mihi misero peccatori mortem nunc patienti, et cuique eam timide ac humiliter aspicienti. Hec cum dixisset, reuerenter expirauit. Mox aduenit archiepiscopus  bone memorie, Hartwicus, et Arbo comes quidam ex numero fidelium fidelissimus, uiroque Dei inter laicos carissimus. Hos quoque illo uenturos nocte preterita spiritu predoctus uenerabilis presul Wolfgangus innotuit quibusdam,  post longa silentia, et corporis relaxata molestia, astantes terrens, ac sic subito inquiens: Mundate domum, purgate atria, hodie uenient nobis boni hospites. Et ut credatis mihi quia uerum dico, hoc uobis erit signum ex ore meo: Nauis, in qua ferebantur bona domini Hartwici archipontificis et Arboni optimi comitis, naufragium atque iacturam in Danubio perpessa est; sed per misericordiam Dei, homines salui facti sunt, et ipsi domini mox post obitum meum uobis erunt aduenturi. Quid multa? completis his, que dicta sunt, a beato Wolfgango, corpus eius comitatum ab archiepiscopo et a populo fidelium copioso est religiose translatum, nec non die a transitu illius septimo in ciuitatem Ratisbonam  allatum. Ubi cum presul beatus apud Sanctum Petrum esset susceptus, ac uigiliarum missarumque celebrationibus Deo, cui famulabatur, foret commendatus, in basilica beati Stephani protomartyris, ut uiuens preceperat, pontificalibus infulis, in quibus consecratus erat, induebatur, iuxta hoc quod scriptum est: Induam te mutatoriis  . Ibi ut audiui a quodam presbytero sene ac religioso, qui eum paramentis amiciebat, ad manifestandum tanti pontificis meritum, non tantum odor malus aberat, sed etiam bonus aderat; secundum quod Apostolus  ait: Bonus odor Deo sumus in omni loco, aliis ad uitam, aliis ad mortem  . Tunc cum magna reuerentia sustollentes corpus beati uiri, transportabant illud ad ecclesiam Christi martyris Emmerammi, cuius honorem, dum uixerat, intimo affectu summoque studio colebat. Qua missarum solemniis et exsequiarum officiis  rite peractis, octaua luce a pridie Kalendarum Nouembrium, in quibus ille excessit de medio, magnifice et honorifice, sepultus est parte australi basilice Sancti Emmerammi in ordine pontificum duodecimo, satis congrue numero sacro in tali uiro definito, in quo Dominus miraculis et signis potenter post manifestauit, quia hunc cum principibus populi sui collocauit  .



Ammonicius.


»Nunc ergo, quia uirum Dei in numero episcoporum posuisti duodenario, ut mihi uidetur, conueniens est ut qui ante eum hanc Ecclesiam rexerint, nominatim edisseras, et quos habuerit successores, huic operi ex compendio innectas. Delectantur quidem nonnulli lectione huiusmodi.«



Collectitius.

»Non habetur certum quis primus in illo loco plantator fuerit diuinarum plantationum  . Sed tamen, ut potero, dilectioni tue obtemperabo. Igitur sicut ecclesiasticarum testantur scripta donationum et traditionum, hec sedes habuit episcopos, Primum  , temporibus  Romanorum uenerabilem uirum, cum ceteris non parui numeri episcopis, quorum  certa presulatus regimina legimus, nomina uero inuenire non potuimus, dein sub tempore regum Francorum, nec non ducum Noricorum quemdam religiosum Ecclesie ministrum nomine Lupum et successorem eius nuncupatum Ratharium, ante ordinationem illam, uidelicet beati Bonifacii Moguntie archiepiscopi, quam ille in Norico, ex auctoritate apostolice sedis, iuxta instituta canonum exercuit siue disposuit. Postea uero prefuerunt hi, quorum nomina subsequuntur. In primis prefuit dominus Gaubaldus, uir sanctus et religiosus, sub quo corpus B. Emmerammi uere martyris et episcopi translatum est de loco in quo positum fuerat quando ab Ascheim huc transportatum erat. Post hunc Sintpertus cathedram  pontificalem cum regimine ecclesiastico suscepit, qui B. Emmerammo basilicam nouam amplioribus spatiis, et propensiore sumptu construxit, atque ornauit. Quem per ordinem sequebantur,  Adaluinus, Baturicus, Erchanfridus; his succedebat Embricho, homo uenerabilis etate ac merito, uti comperimus chronicorum scripto ueridico. Tum episcopatus Ratisbonensis Asperto prouenit, cui successit uir magne mansuetudinis et pietatis nomine Tuto, clarus ingenio; is habuit successores, Isangrimum, Guntharim, et Michelem. Post hoc rexit hanc Ecclesiam B. Wolfgangus, quem subsecuti sunt ordine uicis sue, Gebhardus, et item Gebhardus, quibus Orno successit, tertius Gebhardus frater imperatoris, ualde preeminens et nobilitate generis et fastigio pontificalis honoris. Ab illo autem, qui, Lupus uocabulo, pastor officio pascebat oues Christicolas sub duce qui dictus est Dieto, usque ad istum, qui nunc Ecclesiam regit, fuerunt omnes episcopi  huius sedis decem et septem. Hos pius Princeps pastorum collocare dignetur in regno celorum, et nos peccatores in multitudine suarum miserationum, non dedignetur efficere participes eternarum saluationum.«



Ammonicius.

»Amen. Nunc tempus est ut stylum conuertas ad miracula que ad sepulcrum beati Wolfgangi episcopi et confessoris dignata est gratia Omnipotentis operari, qui in sanctis eius semper est gloriosus et mirabilis. Hec quoque scribere te oportet, uel ob hoc maxime quia sunt nonnulli qui quosdam electos minime credunt esse in numero sanctorum, nisi ad eorum sepulcra prodigia uiderint et signa.«



Collectitius.


»Noui et scio quia tibi obsequendo multorum moribus deseruio; ideo dilectionem tuam precedentem per admonitionem paratus sum subsequi per presentem descriptionem.«

Quidam homo cecitate multatus, ob id ualde contristatus, ut ad sepulcrum B. Wolfgangi accessit, et ibi cum lacrymis preces fudit, recepto uisu, exauditum se gratulatus, et inde oppido letificatus Deo ac sancto pontifici gratias egit, sicque comite salute proprios lares reuisit.

Alio quoque tempore muliercula quedam sub spe recuperande salutis deportata est a suis in ecclesiam B. Emmerammi martyris ac pontificis, in qua  dum ante altaria rependo petitione sedula sanctorum efflagitasset suffragia, tandem ex labore seu egritudine fatigata, secus tumbam Christi confessoris Wolfgangi resedit humi. Cumque misella corpore  ac mente inclinis, uenerandi pontificis adiuuari se optaret precibus et meritis, subito lateris contractio, et ceterorum nodosa membrorum alligatio est soluta, et nichilominus tam uehementer disrupta ut sanguinis effusio difflueret in pauimento. Tunc mulier, primum exterrita, pre timore cepit clamare, dein exsiliens grates reddidit saluatrici sancte Trinitatis omnipotentie, atque sanctorum sanitatis impetratrici clementie. Itaque sibi restituta de salutiferis ecclesie domiciliis repedauit ad sua. Post hec ad quos huius rei cura pertinebat, scamnellum, quo illa paupercula totis uiribus innixa repere potius quam deambulare solebat, ad gloriam nominis diuini, et ob memoriam tanti signi, super fores ecclesie suspendebant.

 Quadam die [al., Dominico] homuncio pauperculus, et, ut ueridica relatione didici, Rauennantis episcopi eleemosynarius, gratia orandi uenit in ecclesiam B. Emmerammi. Is, dum frequenti oratione se liberari sanctorum meritis postularet ab inherente sibi diu membrorum debilitate, demum decubuit in loco qui beati Wolfgangi dotatus simul atque ditatus est corpore sacro. Ibi feliciter soporatus, quemdam uirum statura procerum, et canitie uenerandum astare uidit, qui ad eum dixit: Ut quid tu hic aut cuius rei gratia huc aduenisti? Cui ille respondit: Domine, propterea miser huc ueni ut saner a languoribus quibus iam per plures annos laboraui detentus. At uenerabilis heros, uirga pastorali quam manu gestare uidebatur tangens egrotum, ac officiis  membrorum destitutum miserabiliter, infit: Ecce sanaberis in nomine sancte Trinitatis. Tunc, qui iacebat quasi mortuus, per merita presulis reuerendi, a sumno egritudinis excitatus, repente exsiliuit et pre stupore siue tripudio clamans, in quantum potuit, Deum sanctosque illius et ipse laudauit, et alios ad laudandum prouocauit.

»Hec itaque tria capitula, ob memoriam uenerandi episcopi in nomine sancte Trinitatis descripta, pro testimonio duorum uel trium testium sufficere credo his qui non superbo oculo et insatiabili corde contradicere tentant nomini trino pariter et diuino. Insuper spero eiusdem sancti meritum uiri, superna reuelante, et nichilominus cooperante gratia, manifestius  adhuc et abundantius declaratum iri, nec non in Domino plenius a nobis siue ab aliis laudatum iri.«



Ammonicius.

»Omnium fidelium spes non solum equo, sed etiam necessario ponitur et figitur in omnipotente Domino qui in tantum misericordie sue unguenta diffundit ut nec ab ingratis beneficia sua subtrahere uelit. Cuius laus in sanctorum memoria, usque in finem seculi confertissima debet recipere incrementa, secundum hoc quod Psalmista in centesimo quadragesimo quarto psalmo dicit: Confiteantur tibi, Domine, omnia opera tua, et sancti tui benedicant  tibi. Gloriam regni tui dicent, et potentiam tuam loquentur. Proinde et tu uiriliter assume dialogum inter duos conferendum, et scribito uenerabilem uirum Ramuoldum, quandoque scripseris beatum Wolfgangum, summa deuotione commendans fideli memorie, qualiter laudabilis dualitas tanti antistitis et abbatis, dilectione Dei et proximi comitante, cum fide et caritate, illuc peruenerit, ubi sancta Trinitas perpetualiter imperat nec non indiuisa diuinitatis unitas cum sanctis et electis eternaliter regnat.«



Collectitius.

»Amen, fiat uoluntas Domini in salute generis humani, et in paupercula descriptione huius opusculi, sicque suum stylus agat officium, ut per id obedientie, Deo paretur acceptabile sacrificium.

 »Post obitum atqui beati Wolfgangi pontificis, scilicet, serui Dei cunctipotentis, Ramuoldus egregie memorie abbas, in regimine monasterii seu procuratione cenobii, per tentationes uarias aduersitates perpessus est multas. Que in tantum excreuerunt ut, sub primo  Gebehardo sedis huius episcopo famulus Dei apud tertium Ottonem imperatorem, quorumdam detractionibus simul et accusationibus infamaretur. Unde ad id uentum est quo iisdem princeps credendo quod non credere debuit, de religione uiri Dei dubius factus et anceps, dum ad sanctum Emmerammum, more imperatorum, ueniret, et exacerbatis animis, nec alloqui eum, nec oculos in illum conuertere uellet. Cumque ab eo oratum esset in secretario altaris, coram eo qui fecit machinam  celi, terre ac maris, accessit ad eum despoton quidam symmysta eius nomine Heribertus, tunc forte capellanus, postea uero Coloniensis episcopus. Is ex consulto ad eum dixit: Domine, non oportet uos indignari contra uirum Dei. Ad hec imperator infit: Cum scriptum sit: Principem populi tui ne maledixeris  , scio quia non conuenit hominem Dei mihi detrahere siue maledicere; presertim cum et ego illi nichil unquam fecerim quod sit dignum maledictione. Tunc dominus Heribertus bonus et fidelis consiliarius, respondit: Si principatus imperii gestit, sicut et debet in presentia uestri, uenerandum abbatem, coram sancta congregatione, super hac re interrogate, et ita, utrum uera  an falsa sint que illi obiiciuntur, probari. Credo in Deum, et spero quod tam uenerabilem senem et senectutis maturitas, ac diuinitus concessa sapientia et humilitas nunquam permiserint dixisse qualia ab inimicis dicta sunt de eo, uel ficta. Tum imperator remittens animum, ad diuine dispensationis nutum, secum assumptis dilectoribus paucis [pacis] intrauit claustrum humilis et mitis. Ibi uidens uenerabilem Patrem cum fratribus humotenus prostratum, expauit et dixit: Grande malum fecit mihi, qui ex legatione Gebehardi episcopi ea referendo indidit auribus meis, quibus me improuidum commoueret aduersus abbatem istum et sibi commissum sanctorum  collegium. Scio quidem quod uite mee parua non est agenda penitentia pro ista falsitatis credulitate incauta. Nunc ergo, quia peccata mea nudauerunt uestigia uestra, obsecro, recalceate uos, et sic redite ad nos. Quo celeriter facto, cum fratribus uenerabilis heros Ramuoldus egressus, fiducialiter locutus est ad principem dicens: Nouimus quippe quia quod habetis imperium desuper est datum atque constitutum, et quia, cui Deus benedixerit, benedictus sit. Huius quoque rei, quia per totum non fuimus insipidi, imo adhuc sumus ex parte scioli, unde paruitati mee tanta temeritas, ut ego uilis homulus, mensuram meam penitus oblitus, auderem celsitudini uestre maledicere, quam Rex regum et Dominus dominorum iam dignam fecit sua benedictione!  Quocunque ergo iudicio maiestati uestre placuerit, paratus sum me ex obiecto purgare, nec non cunctis astipulatione ueritatis pro hac re satisfacere. Imperator autem responsum deliberans, huiusmodi uerba proponit: Sicut ueritate delectamur, ita e contrario falsiloquiis exacerbamur, unde iudicium Dei censemus superexaltandum iudicio mortalium, qui facile fallunt et falluntur. Malo quidem credere bona de bonis quam mala de peruersis. Nec enim quemquam decet temere quidquam credere a quoquam. Unde et uerbotenus tuapte prolata obiecti excusatio est mihi a tanto uiro permagna satisfactio, qua modo eque ut alterius generis euidenti placatus iudicio, senior o dilecte Deo, spiritali allocutione pariter et admonitione tui in aliquo secreto   loco, cupio conueniri seu  consolari, et onus regni, quod indignus accepi, desidero per eum releuari qui dicit in Isaia propheta: Computrescit iugum a facie olei  .«



Ammonicius.

»Hoc est, quod per prophetam dicitur: Erubesce, Sidon, dixit mare  . Ecce nos, qui iure prepositis per omnia debemus humiliari, sepe ob uerba fraterne admonitionis, superbie stimulis, ad iracundiam prouocati, contra patres et fratres indecenter et supra modum solemus commoueri; et econtrario secularis persona, non solum officiose in fascibus constituta, sed etiam principaliter imperiali fastigio sublimata, assumpto schemate humilitatis,  confundit superbiam deiectricem archangeli et matrem diaboli. Quid hac humilitate bona uoluntas operatur, nisi ut superbia nostra arguatur, et iustitia quodammodo nos conueniat, et ad cor nostrum uerba huiusmodi intromittat? Erubesce, Sidon, dixit mare, id est, confundere negligens monache, siue sanctimonialis, dicit fidelis etsi secularis, quia monachorum summam uirtutem, hoc est, humilitatem abiecisti, et maximum uitium, id est, superbiam tibi pertinaciter usurpasti. Quod pessimum et omnium  peccatorum mordacissimum tenaculum, prouide cauebit siue superabit quicunque implere studuerit quod Apostolus dicit: Humiliamini sub potente manu Dei, ut uos exaltet in tempore uisitationis  .«



Collectitius.

»Huic testimonio sacre lectionis optime competit quod ueritas in Euangelio dicit: Qui se exaltatat humiliabitur, et qui se humiliat, exaltabitur  , Que dicta ueridica, utpote quidem sancta et Euangelica insinuant, aliis pro exaltatione tremendum, aliis pro humilitate gaudendum. Sed cum in multis offendamus omnes  , superbi sunt tolerandi, et per fraternas admonitiones assidue uisitandi, ut quod superbe delinquunt per humilitatis immutationem  possit correctum iri. Est enim periculosum ualde superbiam cordi hominis quasi proprio nido insidere. Proinde humiliter petendum est a fidelibus, ut tam pestiferam dominam a nobis et ab omnibus Christianis auertere dignetur misericordia Dei omnipotentis.«



Ammonicius.

»Fiat, fiat, secundum uerbum tuum, ut per totum mundum cadat hoc pestiferum uitium.«



Collectitius.

»Nunc ergo eos, quos mordaciter admonitiuncula tua notauit negligentiarum et uitii uitiorum, liceat his que subsequuntur placare. Imperator igitur gloriosus prenominatus et sepe nominandus, Otto  III, in multis religiosus, cum abbate uenerando intrauit ecclesiam Sancti Benedicti ad famulitia diuina multipliciter addicti. Qua oppido humiliatus, et per Confessionis medicinam consternatus, inter duo altaria sub specie gemine dilectionis constituta, ac in honore eiusdem uenerabillimi Patris, et preclari maryris Christi Kiliani consecrata, iussus a spiritali patre, uelut seruulus uilissimus in humili tripedica coram eo sedit, humilitate comitatus optima matre. Ibi audiuit multa que solent opera destruere stulta, nec non alia plura, que corda stolidorum accipere abnuunt ceruice predura. Demum per conuersationem alter factus, et per admonitionem hominis Dei intime tactus, gratiam Dei sibi adesse sensit, que compunctionem largissimam illi contulit,  qua exterior homo interiori homini non solum  subtilissime concordauit sed etiam utilissime  . Cumque hac fragilitati humane in id temporis satisfaceret, foras egressus, ad suos dixit. uere Spiritus sanctus locutus est per os uiri istius. Hodie in sermone illius probaui uerum esse illud Salomonis: uerba sapientum quasi claui in altum defixi  .

»Mandatum quippe diuinum certissime suis obseruatoribus  reddit liberum animum. Cumque  Cesarem diligenter intuerentur eius familiares, admirati sunt super immutatione uultus eius dicentes: Domine, quid tibi contigit, quod adeo perfusus et lacrymis et sudore? Quibus ille respondit: Nolite mirari quod sim udus ex sudore, sed quia uiuo pre timore. Nunquam me contingat talem questionem incidere, nisi pro anime mee salute. In isto sancto seniore comperi manifeste quantus honor debeat exhiberi seruis electis Dei. Post hec iussit episcopum Ratisbonensem ad se accersiri. Et stans ante altare Sancti Emmerammi, sub interminatione ad eum dixit: Caue ne ultra, me uiuente, quidquam mali facias abbati huius cenobii et fratribus, Deo sanctoque Emmerammo hic famulantibus. Sint tibi tua ad episcopatum iure pertinentia; monachorum  bona maneant illis uallata sub omnium bonorum tutela. Quacunque ergo die preuaricatus fueris in his que presens hausisti auribus tuis, procul dubio scito, siue diuinitus siue humanitus, pro malo tanti piaculi tecum duriter ac acerbiter actitatum iri. Dein conuersus imperator ad abbatem et fratres, pietate solita ualedicens illis, ait: Interius et exterius uos ita conseruare dignetur miserator et misericors Dominus, ut in orationibus uestris non solum possitis memores esse nostri, sed et totius populi Christiani. Quo dicto, psalmis et canticis Domino commendatus piissimus Augustus, ex more precedente sancta et crucifera imperiali lancea, exiuit de ciuitate ista, petiturus Italiam, nec non aditurus potentissimam urbem Romanam, quam quidam uocitare  solent mundi dominam uel rerum maximam.«



Ammonicius.

»Unde hoc ut hec terrena ciuitas rerum nominetur maxima, cum amplissima ciuitas Dei, quam ipse per uiuos et electos lapides  cepit construere ab initio mundi, iure dicatur orbis domina uel rerum maxima? Pro rei etenim huius ueritate, quo non dubitet homo in sua fragilitate ex secretario suo per Salomonem Sapientia clamitans, et omnipotentiam suam propalans, dicit: In omni populo primatum tenui, superborum et sublimium colla propria uirtute calcaui  . Oportet ergo, ut mihi uidetur, quo presens dialogus, euidenti ratione,  simplicitati fraterne satisfaciat super hac questione.«



Collectitius.

»Putabam satisfactum esse omnibus, per illud famosissimum B. Augustini opus, quo abundantissime disputat De ciuitate Dei, cui contraria est ciuitas diaboli, quam per superbiam erectam ipse Rex regum quotidie deiicit et minuit; et econtrario per humilitatis spiritum exaltat suam, a bonis inchoatam, et in bonis finiendam, secundum quod  scriptum est: Ponet Dominus terminos eius pacem  , filiis quoque hominum dans potestatem filios Dei fieri, qui non ex sanguinibus neque ex uoluntate carnis, sed ex Deo nati sunt  . Sed quia caritatem tuam id auide uideo expetere, ut in hoc opusculo per paruitatem meam aliquid inde disseratur, faciam et ego pro modulo meo, et si non ut uolo, tamen sicut potero. Igitur a constitutione mundi, ciuitas Dei controuersiam habuit cum ciuitate diaboli, cuius pars non minima fuit Babylon illa que dicebatur gentium inclyta  , in quam olim confusum est labium uniuerse terre  , ob superbiam scilicet, plusquam altitudine centum uiginti cubitorum erectam. Hanc Christus in ciuitate sua, id est, in Hierusalem, cuius participatio eius in idipsum   , die Pentecostes euidentissime strauit atque suorum humilitatem potentissime exaltans declarauit. Illa enim de Spiritus sanctus repentino sonitu super discipulos ueniens, et in linguis igneis uisibiliter illis apparens, collegio centum uiginti fratrum in uno cenaculo sub amore benigni Iesu congregatorum, cum copia celestis benedictionis contulit adunationem linguarum  , quibus per uniuersum orbem predicarent et testificarentur Dominicum triumphum, quo diabolus uictus, et catenis malitie sue constrictus, per totum mundum gemit et ululat apostatam ciuitatem, quondam per superbiam suam eleuatam, modo per humilitatem Christi discipulorum deiectam, imo totam gentem Christianam clypeo  diuine munitionis disqueritur protectam. Hinc certissime probabitur quod ciuitas Dei semper crescit, et ciuitas diaboli in eternum decrescit. Huius itaque ciuitatis, que ad diabolum pertinet, antiquis temporibus haud parua portio erat Roma, per idololatriam a diabolo possessa. Que priusquam Christum est confessa, et sub nomine eius martyria multa perpessa  per eum transmutata qui de lapidibus potens est suscitare filios Abrahe  , sociata est celesti hierarchie; et que antea nimium dedita fuit idolorum culture, nunc tripudiat se dotatam esse Christi fide, ac multiplici ueneratione sanctorum. uere fideles in hac ciuitate considerant impletum esse quod Apostolus dicit: Quia ubi abundauit iniquitas, superabundabit  gratia  . Ecce illa Babylon antiqua, que, suadente superbia, quondam arbitrabatur se totius mundi principatum posse obtinere, iacet deserta, draconibus et malis bestiis referta. Hec autem, id est Roma, eo quod et ipsa olim sequeretur diabolicum errorem et omnium malorum confusionem, ut beatus Petrus testatur, sortita Babylonis nomen  , et ob potentiam imperii tunc uocata domina mundi; sed postea per eumdem Apostolum et per successores illius humiliata, sub potentia Christi, ex ciuitate  diaboli facta est ciuitas Dei; que in tantum excreuit in diuino cultu ut, pro ruinis murorum et ueterum fanorum, surgant quotidie innumera edificia ecclesiarum siue monasteriorum. E quorum incredibili numero, ut audiui a quodam sene, qui se dixit nutritum fuisse in eadem ciuitate, uiginti possidentur a sanctimonialibus, quadraginta a monachis, sexaginta a canonicis, exceptis his que extra ciuitatem sunt, et aliis ecclesiis siue capellis que in Urbe abundant. Age iam, frater, qui stomacaris contra eos qui dicunt Romam rerum maximam. Attende, si potes, que dignitas illi acciderit, ex die qua Petrus, extra portam ciuitatis Romane, uidit sibi Christum occurrere, ubi et adorauit eum, dicens: Domine, quo uadis? Et dixit Dominus: uenio Romam iterum  crucifigi. Locus ille quidem, ubi crucifixus est Christus in Petro, siue Petrus pro Christo, nec non ubi Paulus decollatus est pro Capite summo, dignus est omnigena ueneratione, sub illius uidelicet dilectione qui ad salutem fidelium tanta sanxit ineffabili sua miseratione. Quid mirum igitur si illa ciuitas rerum maxima dicatur, quam ipse rerum Conditor ita dignatus est uisitare ut membra sua precipua ibi clarificare uellet gloriosissima passione!

»Ecce nos, qui unum martyrem beatissimum scilicet Emmerammum, Deo donante, patronum habemus, pro memoria sanctorum iocundamus et gaudemus, quanto magis illi quos Deus, qui diues est in omnes  , ditauit corporibus tot martyrum, et,  ut ita dicam, pretiosissimis et clarissimis pignoribus celorum? Quid multa? Deo gratias, quia cecidit Babylon  in Roma. In qua sub confessione nominis Christi gente surgente nouella, super immutatione sui oppido mirata, dicit cum Psalmista: Hec est mutatio dextere Excelsi  . Hanc siquidem urbem quasi intuentes undique collecte plurime gentes, assumunt uerba sacre Scripture et dicunt: Omnipotens Roma, gloriosa dicta sunt de te, quia ciuitas Dei  es facta. Per Caput omnium bonorum, quod est Christus, qui regnat in euum, sub apostolorum predicatione ac martyrum testificatione in te confracta sunt capita Draconis, et est datus esca populis multis, iuxta quod Psalmographus Dominum laudans in consilio sanctorum ait: Tu  confregisti capita Draconis; dedisti eum escam populis Aethiopum  .«



Ammonicius.

»Quia mihi sub persona concionatoris questionem mouenti, luculente ratione satisfecisti, nunc restat ut secundum nomen tuum, o Collectiti, que post hinc colligenda sint, diligenter subscribantur. Utilitas enim legentium poscit exponi uersiculum Psalmiste quem proposuisti. Nam incredibile pene omnibus uidetur quod homines possint et debeant Draconem comedere.«



Collectitius.


»Mos est sacre Scripture ut per schemata et per species uarias ordinet sententias. Harum una dicitur metaphora, id est, transformatio, per quam sermo diuinus dicit Draconem edendum ab hominibus, sed hec comestio nichil aliud intelligitur quam consummatio et annullatio. Sicut enim cibus et esca dentibus molitur et teritur, et ita in nichilum redigitur, sic quoque Draco, id est diabolicus, uirtute Christi contritus, ab Ecclesiis eius potenter calcatur, siue annullatur, ut ipse Saluator ad discipulos suos in Euangelio suo ait: Ecce dedi uobis potestatem calcandi super serpentes et scorpiones, et super omnem uirtutem inimici  .«



Ammonicius.

 »Grates Deo, quia morigeratus es infirmati mee, siue necessitati fraterne, etiam in huiusce questionis absolutione. Enimuero iam tempus et ratio exigit ut, his in congruo loco dimissis, redeas ad historiam Ramuoldi, uenerandi abbatis ac amantissimi Patris.«



Collectitius.

»Post quinquennium quoque imperialis exitus de ciuitate Hiatospolitana, cuius nos incole sumus, languore diuturno B. abbas Ramuoldus, uiribus corporis cepit destitui, spiritaliter gaudens interiorem hominem per hanc infirmitatem institui, secundum Apostolum uidelicet dicentem: Quando infirmor, tunc fortior sum et potens  . Hac quidem carnis infirmitate perductus est ad nouissimam presentis  uite lucem. Qua die uenerabilis heros, erigens se de lectulo quem iam per continuos quatuordecim dies pre ualetudine non poterat deserere, tunica sancti propositi amictus, et per spiritalem medicinam, aliquantisper de febre releuatus, orario accepto et agmine fratrum collecto, resedit in medio, ac potenti sermone usus est in hunc modum: Deus Pater magna dilectione atque magno consilio misit Unigenitum suum ad saluificandum genus humanum. Unde et per Prophetam magni consilii Angelus  est prenominatus. Qui, cum per diuinam potentiam nos posset eripere de potestate diaboli, noluit ea per nudum uti ad redemptionem generis humani, ob iustitiam, scilicet sancte Trinitati maxime propriam; sed ineffabili sua misericordia  hominem, quem cum anima suscepit incarnatus de uirgine, obtulit Patri, suspensus in cruce, Deo reconcilians mundum per sacrosanctum sanguinem suum, hunc etiam in forma humilitatis opponens hosti antiquo, quem ille se iactabat superasse, nequissimo superbie homicidio. Christus etenim in ligno crucis, usque ad mortem factus est obediens uoluntati Patris; cuius ad mortem factus est primi hominis uulnifica inobedientia. Hanc uirtutem, fratres, obedientiam, qua Christus patrauit humane  redemptionis elegantem continentiam summa deuotione diligite, sectamini, amate. Sanctam Trinitatem, que nos condidit ad imaginem et similitudinem suam, intellectu, memoria et uoluntate, diligentissima timoris et amoris ueneratione laudate. Aemulamini igitur mente deuota, secundum Apostolum, maiora carismata  , et illud Salomonicum cordetenus ruminate: Deum time, et mandata eius obserua; hoc est omnis homo  . En ego etate decrepitus, in fide quoque catholicus, et ut uerum fatear, in uirtute que huic fidei suppeditare debet permodicus, die uocationis instante, uiam ingredior uniuerse carnis, sperans me uenturum ad gaudia patrie celestis per eum qui est Liberator mirabilis in miserationibus suis multis. uos autem in Christo  uiscera mea hunc Patrem diligite, cuius paternitas in numero filiorum Dei cum corporibus collocare potest animas uestras. Et hoc uobis futurorum signum quam prolatum per me indignum: quia in loco isto multa passuri estis aduersa post discessum meum, quibus in tantum exacerbabimini ut etiam loco cedere compellamini. uerum tante tempestatis commotio cito sedabitur diuino solatio. Unde consilium do ut unusquisque uestrum festinet huc reuerti in professionis locum, ubi desiduo audiat uel  exerceat harmoniam spiritualium uocum. De cetero uero in hoc nunc conclusionem fraterne admonitionis finem facio, quo ita calliditatem serpentis, que minor est inter uirtutes, habere studeatis, ne auream humilitatem columbine simplicitatis,  que maior est, per incautelam amittatis. Sed omnimodis hoc assumatis quod Christus in Euangelio suo discipulis precepit, dicens: Estote prudentes sicut serpentes et simplices sicut columbe  . Tum summa humilitate inter abbatem et fratres, alterna facta confessione nec non e celis petita seu imprecata pernecessaria peccatorum indulgentia, intimis quasi celum tangens suspiriis, uenerabilis heros, primum summo Pastori commendat gregem sibi commissum, dein fratribus, iam pre lacrymis ac singultibus uix fari ualentibus, ualedicens, ait: Abite, fratres karissimi, et preparate uos ad celebrandum diuinum officium, atque summa festinantia concurrite ad complendum ex more ordinem sacrum;  et hoc ultimum senis memoriale pro benedictione habetote: In nomine Domini, salus omnium nostri. Cumque omnes communiter dicerent, Amen, atque exirent mesti, a sancto Spiritu uere  paracleto quesituri solamen, uir Dei per spiritum presentiens animam de corpore celeriter dissolui, iussit se ab his qui aderant in oratorium celle sue proximum portari, et inter duo altaria deponi; conuersus quidem caput ad aram sancti Patris Benedicti, pedes uero ad altare sancti Kiliani martyris Christi. In cuius nomine, utpote in omnium salutis omine,  spem suam ponens firmissime, precepit ibi missas celebrari, et Dominice passionis memoriam intentissime agi. Qua peracta cum uentum esset ad communionem, ipse uir Dei ut accepit corporis et sanguinis Dominici eucaristiam, mox ad eternam patriam ex ergastulo carnis emisit animam, ita in agone nouissimo manus extentas iuxta caput tenens ut ante in oratione facere solebat. Tunc religiosi seniores, Gotahardus, scilicet abbas monasterii Altahensis, atque Adalpertus Pater cenobii Sewensis, cum fratribus ceteris accurrentes, Deoque hymnos ac laudes deuota mente soluentes, spiritum pii Patris cum orationibus commendare satagebant Omnipotentis gratie miserationibus. Quibus rite officioseque finitis, hi quorum corda pre ceteris uisitare  dignata est inspiratio diuina uocem cum fide attollentes dixerunt: Domine, uti speramus, iste tuus homo haud nequidquam in presenti seculo consummauit tot annos uite sue concessos, quem hodie centenarium per uocationem tuam magis miramur quam dolemus de medio exemptum.

»Certe lex numerorum calculatorie artis monet peritum, quo per tricenarium numerum in sinistra manu proponat legitime licitum iugalitatis osculum. Dein suggerit ut eadem in leua per sexagenarium assumat claram uiduitatis pressuram. Tertio exigit quatenus centenarii conclusionem siue perfectionem querens, transeat in dexteram, et ibi pingat coronam, que significat inestimabilem uirginitatis gloriam ac lauream regni celestis eternam. Huius  quoque numeri nequaquam dignus est sublimitate, qui confoditur Salomonice inuectionis diligenter examinanda subtilitate, que stultum sic denotat, dicens: Maledictus puer centum annorum  . Quod omnimodis cauens hic tuus dilectus, cuius corpusculum iam defunctum circumstantes funeriis obsequiis procuramus, omnibus diebus uite sue in illorum numero gestiebat inueniri quos consignat ille insignis  tui uersus Psalmographi: Cum sancto sanctus eris, et cum electo electus eris  . Unde sicuti credunt tui fideles, a te, qui diues es in omnes, pro centenaria perfectione iam donatus est apud te celesti benedictione. Libet ergo nosmet seruulos tuos, oppetitione recenti huius nostri senioris  dilecti luctuose consternatos, in tui sancti nominis confessione pariter et consolatione ob infirmitatem, uidelicet humane fragilitatis releuandam, aliquantulum requiescere, et nichilominus in feruore laudis alme Trinitatis hominem exteriorem cum interiore huiusmodi uerbis exercitamento placet concalescere. Gloria tibi, Trinitas, equalis una Deitas, et ante omnia secula, et nunc et perpetuum.«



Ammonicius.

»Amen. Ecce constat manifeste uirum Dei exemplo  maiorum uitam uirtutibus refertam in hoo seculo duxisse, quem tam ueneranter contigit inter mortales coicum [] exuisse. Hinc etiam coniiciendum estimo quia is, quod gloriolam seculi hic uiuendo, in quantum potuit, declinare curauit, moriendo, seu hominem exuendo  , illud semper manentis glorie introiuit gaudium ineffabile, quod secundum Apostolum: Nec auris audiuit, nec in cor hominis ascendit, que preparauit Dominus his qui diligunt illum  . Cui maxime consolationis euidenti testimonio concordat Dauid fidelis dicens Domino: Quam magna multitudo dulcedinis tue, Domine, quam abscondisti timentibus te  . Et post pauca: Abscondes eos in abscondito faciei tue a conturbatione hominum  . Unde et tu, o  Collectiti, protectus a contradictione linguarum in tabernaculo Domini, perge uiam regiam, ut cepisti, perscripturus clarissimam uitam hominis Dei.«



Collectitius.

»Placet, fateor, o Ammonici, quia me post mortem hominis Dei uitam illius prescribere adhortaris. Hoc enim firmiter tenet Lex, pariter et spes fidei Christiane, quod sancti, scilicet electi, cum carnaliter mortui fuerint mundo, uere ac spiritualiter incipiant uiuere Deo. Unde et ad eorum mortua ossa crebrescunt miracula, nec non innumera mortalibus per ipsorum pias intercessiones prestantur beneficia. Horum quoque commoda, quam luculenter ad tumbam istius confessoris, de  quo nobis est sermo, e celis ministrata sint, post pauca breuiter edicam, quo minus protelem caritatem fraternam, ad hec ad alia percipienda non modice auidam. Enimuero fama euolitante uirum Dei oppetiisse, ex industria credentem apud Deum illum uixisse, in id rata ministratio rerum processit ut sub festinatione, ad exsequias tanti Patris concurreretur a multis, cum summa deuotione cordis. Inter quos erat Henricus hypatos tunc forte principatum tenens super populos Noricos et Karinthios  , post paucos uero annos rex futurus non solum Germanie siue Gallie, sed etiam imperator totius Italie, atque Augustus Cesar ciuitatis Romane. Is, assumpto secum Gobehardo episcopo, qui antea sancto uiro ex parte contrarius fuit, sed tum  teste lacrymarum fonte, immutatus mente aduenit, seruo Dei in sepultura humiliter obsequendo se seruum prebuit summo humili dominorum Domino. Nam, in unum congregatis et ad funus pii abbatis officiose concinentibus pene omnibus Ratisbone Deo seruientibus, ipse princeps propriis humeris non erubuit feretrum portare, nec non accuratius sepulturam parare. Demum introiuit fossam sepulcri, et ipse clausit arcam, que iam suscepit corpus uiri Dei, ac sibi clauiculam eiusdem arce pro pignore  carissimo elegit, et nichilominus postea in fascibus constitutus regni, eamdem semper secum uelut insigne triumphi reseruauit siue retinuit.«



Ammonicius.

»Haud absque admiratione sciscitari potero utrum hec ex precepto et uoluntate uiri Dei facta sint, an casu ita contigerunt. Nam raro factum audiui ut quis sepulture traditus in arca clauderetur seris munita.«



Collectitius.

»Non est mirum si homo simplex super huiuscemodi reculis miretur, cum Dauid rex et propheta, cui sapientie occulta sunt diuinitus manifestata, super uirtute sacramentorum celestium miraretur dicens: Mirabilis Deus in sanctis suis, Deus Isrel,  ipse dabit uirtutem  . Cuius perualide summo donante particeps factus beatus Pater Ramuoldus in firmitudine fidei catholice, sciens Petram Christum, mundum saluasse per lignum, sarcophago lapideo iussit arcellare uel sepulcrale  scrinium immitti ligneum, ob memoriam quippe passionis Dominice corio rubicundo uestitum; quod post defuncti condendum susciperet corpusculum, ea uidelicet spe ut quem ipse, dum in presenti  uixerat, de eodem scrinio in pauperum grege quotidie solebat pascere atque uestire, non dedignaretur se in numero electorum omnipotenti sua misericordia resuscitare et in sinu eterne beatitudinis collocare. His ergo pauculis uerbis, o Ammonici, si  minime satisfactum esse arbitraris tue admirationi simul et sciscitationi, recurre, queso, ad id quod Scriptura dicit: Nihil in terris fit sine causa  . Quod in sanctorum gestis potissimum debet notari, et uerissime potest probari. Nam quod beatissimus abbas Ramuoldus ad tempus compulsus est Ratisbonense cenobium deserere, ac Treuirense repetere, causa exstitit ciuile bellum, quod erat inter Henricum ducem et Perchtolfum marchicomitem, atque inter ceteros optimates principis Ottonis tum ciuitatem Ratisbonensem obsidentis  . Quo sedato et quasi innuente beato Emmerammo, per loci sui prouisorem repedatum iri  , senior uenerandus a Treuerica ciuitate Hiatospolim est reuersus; inde secum transferens multas sanctorum  reliquias. Harum quoque salutaris allatio exstitit causa crypte apud Sanctum Emmerammum edificate. Cuius edificatio, per uirum Dei satis artificiose ordinata, trifariam nec non quadrifariam speciem intuentibus exhibet. Et quia huius operis auctor sanctam dilexerit Trinitatem, atque quatuor Euangeliorum firmiter tenuerit fidem, quasi quodam testimonio credibile perhibet. Columne uero, que eamdem crypticam ecclesiam sustentant, dualitate sua geminam dilectionem, Dei scilicet et  proximi, pulcherrime compingunt. Quinque autem altaria, in quibus totidem pyxides collocate cum reliquiis quas prenominatus heros de Lotharingia transtulit, quinque librorum Moysis principalem obseruantiam in memoria monent teneri, et in quinque sensibus corporis hortantur quinariam prudentiam semper haberi. Sextum quidem altare, quod dicitur ad pedes, senarii perfectione denuntiat omnia concludi. In hac ergo tam typifera basilica, a beato Wolfgango in honore sancte et indiuidue Trinitatis et omnium sanctorum dedicata, uenerabillimus Pater Ramuoldus, in sepulcro quod sibi ante quindecim annos iam parauerat, in australi latere eiusdem crypte, secus altare B. Gregorii pape est depositus, atque magnifice sepultus,  astante pariter et psallente clericorum ordine, et nichilominus concinente monachorum grege, nec non uirginum siue sanctimonialium trina concione, animam tanti Patris summo Patri commendante. Post hec, o Ammonici, ad temperandum miraculum claustri uel clauicule tanto a principe ob humilitatem arrepte, seu ob religionem abrepte, satisfactionalem unum sacre Scripture uersiculum, caritati tue, meapte placet subnectere. Sic enim dicit Dominus, ad quemdam electum suum: In illo die suscipiam te seruum meum, et ponam te sicut signaculum in conspectu meo, quoniam elegi te  .«



Ammonicius.

 »Pigmenta cum teruntur, in meliorem uisum conuertuntur, ita et tu cum per questionem prouocatus fueris, in dictando et in scribendo, tibi et proximo utilior eris. Ecce dum paruam conatus es absoluere questiunculam, non solum grandem promouisti sententiam, sed etiam agilitate diuinitus concessa, adeo eam fecisti festiuam ut lapides quodammodo cogeres esse loquaces. Proinde quod nunc restat, erit strenue agendum, pedibusque caritatis hoc iter  tuapte incedendum, id est, ut miraculum, quod perduxisti ad propheticum signaculum, sequantur miracula et signa, quibus post mortem  probetur hominis Dei uita.«



Collectitius.

»Paratus sum, Domino concedente, secundum  petitionem tuam facere, quandoquidem et ipsum me scio tibi antea spopondisse.

»Quidam homo uenit ad sanctum Emmerammum petiturus suffragia sanctorum. Is, quia erat demone possessus, coram omnibus nimium est fatigatus. Tunc fratres, qualem Patrem nouiter sepelissent recordantes, fecerunt hominem duci, imo trahi in cryptam, uiri Dei corpore dotatam. Ubi diu uolutatus et a possessore plusquam male discerptus cepit stridere et cum fremitu  clamare, nec non cum conuiciis maledicendo  perstrepere dicens: ue tibi, Rantolt, quia Domino meo multa mala fecisti  et per te sui iuris multum perdidit. Ob hoc etiam die noctuque laborasti ut illi iniuriam faceres, et Deo tuo quoscunque posses colligeres. Ac super hec omnia modo me incendis, et magnam uim ingeris. Cumque sub huiuscemodi angoribus demon caput miseri hominis pauimento tam ualide imprimeret ut eum pene mortem obire compelleret, accurrentes qui aderant leuauerunt eum, et traxerunt ad tumbam confessoris Christi Ibi quoque, ut illum, uiribus diaboli periculose renitentem, uix compulerunt caput inclinare ac super sepulcrum ponere, gratia Dei liberatus est. Quo signo letificati, qui per compassionem prius erant mestificati, gratias Redemptori retulerunt magnificas, non tantum per hoc, quia homo a potestate diaboli est ereptus,  quantum pro eo quod per presens magnale reuelatum est cuius meriti sit Pater qui inibi nuper sepultus fuerit.

»More solito peregrinis et ciuibus ad festiuitatem sancti Emmerammi undique confluentibus, inter ceteros qui accurrerant muliercula quedam, oculorum priuata lumine, aduenit, que tempore nocturno felicem cryptam intrauit, et ad sepulcrum confessoris Christi Ramuoldi adorauit, ac preces cum lacrymis fudit. Tunc omnipotens Dominus, uolens famulum suum clarificare inter mortales per ineffabile numen, illi que ceca fuerat reddidit lumen. Mulier autem surgens uocauit maritum suum in aurem illi dicens: Domine, Deo gratias, quia  uisum recepi. Quo non credente, et illa econtrario certa signa monstrante, infit: Silentio factum opprimere debes, quia clanculum tibi et agendum, ut ante lucem egrediamur de ciuitate; clericus enim sum, et ideo erubesco in tanta multitudine tecum consistere. Cumque tenebrarum consilio consentiens femina recenter illuminata, cum clerico sine cautela repedaret ad propria, extemplo per incommodum sibi ualde aliena est cecitate percussa«



Ammonicius.

»Hec res in memoriam perducit quod decem leprosis a Domino mundatis, nec non decimo ad gratificandum reuerso, ipse in Euangelio dicit: Nonne decem mundati sunt, et nouem ubi sunt? Non est  inuentus qui rediret, et daret gloriam Deo, nisi hic alienigena? Cui mox Euangelista subiungit: Et is erat Samaritanus  . Inde liquido patet quoniam qui animam suam custodit, ac iniquitatem odit Samaritanici uocabuli, non erit expers et officii. Ergo tu, o Collectici, quia post tristitiam induxisti letitiam, et huic denuo subiunxisti mestitiam, competens est quo si Dominus tam graui infortunio aliquod remedium in id temporis contulerit, caritas tua, iure dialogi, ocius explanet.«



Collectitius.

»Redemptoris nostri gratia remediorum nescit  carere copia. In cuius plenitudine confisa, mulier predicta, sub spe luminis percipiendi iterum Ratisbonam deuenit; et accedens ad locum sepulcri, ubi antea magna sensit beneficia, per confessionem primum se coram sacerdotibus expiauit, et quid illi acciderit manifeste retulit; dein solotenus prostrata, et nichilominus mente humiliata, nec non precibus Deo dilecti confessoris celeriter adiuta, per fontem omnium bonorum recipere meruit male perditum lumen oculorum. Tunc gratias ingentes Deo retulerunt, tam ipsa quam et ceteri qui hec audierant et uiderant; sicque proprios lares unusquisque cum gaudio reuisit, portans secum triplex miraculum, quo sancta Trinitas dignata est declarare pium abbatem Ramuoldum suum fuisse fidelissimum  famulum, utpote qui se uerum dilexerit Dominum.

»Alio quoque tempore, fama miraculorum citate uenerunt due femine ad sanctum Emmerammum, ambe diabolica uexatione permisere, quarum emundationem seu liberationem diuina pietate a sanctorum caritate uenerando Patri Ramuoldo concessam fuisse in hoc claruit euidentissime quod eedem muliercule, prius ad memorias aliorum sanctorum adducte, nec redempte, post uero non uno eodemque sed  diuerso tempore famosam cryptam ingresse, et ad sepulcrum beati uiri exorcizate per unum eumdemque dominum a pessimo inuasore sunt misericorditer liberate. Huius rei testimonium perhibere solent fratres congregationis nostre fideles,  qui tunc forte aderant, et quod est mirabile dictu, uiderant spiritum immundum de una femina exisse per nebulosam feditatem de alia uero per scarabei tetram deformitatem. Quid plura? nostrapte quippe ore dicendum, imo corde firmissime tenendum  , Deo gratias. Quia his et talibus indiciis, per clara electorum merita, a suis benedicitur Dominus, et uti dignum est a non suis confunditur ac repellitur diabolus, attestante Scriptura et dicente: Nouit Dominus, qui sunt illius  .

»Tempore quoddam, cum a Christicolis hominibus, non solum de ipsa Ratisbonensium ciuitate, sed ex eiusdem surburbanis locis concurreretur ad ecclesiam Sancti Emmerammi martyris, in ceteris qui  conuenerant, mulier quedam accessit cum pignore miraculi recentis. Adhesit enim illius manui fusus, filorum tortione confertus. Quem cum nullatenus e uola diuellere, nec ullo modo tam grande malum a se quiret repellere, anxia demum uenit ad sepulcrum uenerabillimi Patris Ramuoldi. Ubi cum adoraret atque cum lacrymis preces funderet, sub spe salutis manum tremulam ut primum posuit super beati uiri tumbam, mox per potentiam Dominice manus homo suam inde leuauit sanus. Tunc qui fortuito huic facto intererant, nec non editui qui accurrerant, gratias agentes Deo et beato uiro, suspenderunt eumdem fusum posteris ad magnale  ostendendum in coronula, que super idem sepulcrum pendebat, argentea. Hoc signum ipsi nos uidimus, et manibus nostris palpauimus, et scimus quia uerum est nostrum hac in parte testimonium, ac non ignoramus quia per hoc recens miraculum, sicut et per cetera sanationum beneficia, cunctipotens Dominus mirificare uoluit sanctum suum.«



Ammonicius.

»Placet, fateor, caritatis tue tela quam cum sententiarum stamine et nichilominus signorum subtemine de sanctorum uita non solum uere, sed etiam lepide contexuisti. Huic iam conuenit quo per licia grammatice innectas res uarias, undique rationabiliter collectas, ad utilitatem scilicet legentium aptas.  Sic enim agilitas ingenii et exercitium studii, imo summa uarietatis huiusce texture, ut mihi uidetur, releuare siue minuere ualet multiplices causas tue cure. Ad hec quoque fraternitatem tuam admoneo ut in augendo presens opusculum, edisseras ordinem abbatum, illud uidelicet enucleans qui et quot Patres prefuerint huic sanctissimi patroni nostri  cenobio, in quo summo famulamen debetur Domino.«



Collectitius.

»Primum te scire uolo, o Ammonici, quia sanitatis beneficia, que paulo ante prenotaui, ad sepulcrum beati Ramuoldi Christi confessoris expertus sum in absumptione proprie infirmitatis. Nam cum puer essem et in loco requietionis  beati uiri perplures sanitati redditos audissem, febre nimium affectus et ob huius releuationem in pauimento proiectus, persuasus consilio cuiusdam sacerdotis qui eiusdem pii Patris, dum uixerat, exstitit familiaris, tentaui me ibidem somno dare.

»Cumque aliquantisper soporatus fuissem, per somnum uidi Patrem reuerendum, habitu monastico indutum, quasi sedere a dextris beati Emmerammi martyris. Cuius uenerandam canitiem intuitus, mirabar super pulchritudine uultus eius, nec non super candore ceterorum membrorum illius. Qua uisione ualde letificatus, qui antea fui fatigatus, surrexi sanus, Deo gratias referens, quia sensi leuamen  salutifere manus.«



Ammonicius.

»Merito pueritia tua, o Collectiti, diuinitus consolata, in memoria beneficium tenacius reseruauit repositum, ob id quoque, ut iuuenis haberes, unde tanto patri grates rependeres, eius atqui gesta nunc deuote scriptitando, qui te nunc adiuuit, et adhuc sedulo adiuuat orando. De cetero rerum exigit ordo, qua Patrum postulatam successionem, post hinc describere uelis per ratam, ut oportet, uerborum successionem.«



Collectitius.

»Per caritatem paratus sum proximi uoluntatem  seu dilectionem sequi, que omni homini Christiano, si recto tramite incedit, eternam felicitatem paritura erit  . Quod Apostolus confirmat dicens: Dilectio proximi malum non operatur, plenitudo ergo legis est dilectio  . Igitur post reuerendum Patrem Ramuoldum, magne scilicet memorie uirum, regimen huius monasterii suscepit abbas Wolframmus, et ipse in mansuetudine ceterisque uirtutibus Dei seruus. Hic habuit successorem ex collegio fratrum abbatem electum, nomine Rihboldum. Huic successit dominus Hartwicus magne uirtutis amicus, qui, sponte deserens presulatum cenobii, reliquit abbatiam domino Burchardo regendam. Quo defuncto, diuina, uti speramus, prouidentia necessitatibus nostris destinauit uirum uenerabilem  pariter et amabilem dominum, uidelicet Udalricum, prius in canonica uita plurigena probitate decoratum, nunc autem regulariter et monastice huic congregationi prelatum. Beatus ergo Ramuoldus, qui desiderium suum, quod habuit in Dominum, optime prodidit uocabulo arietis [al., arietem] uolentis, id est, Christum desiderantis; primus prouisor huius loci secundum regulam existens. Hunc qui modo nobiscum regimen cenobii ministrat a se numero sextum, merito demonstrat secundum. Sub quo nobis optamus ut liceat senarium sacramentum diu celebrare, nec non diuina confessione, cetera studia pietatis opere et uerbo exercere.«



Ammonicius.

»Dictatum tuum quem fecisti paulatim scribendo  usque huc repere, post hinc necesse est ut facias currere, ea uidelicet ratione quo aliquid tempestiue colligas uel conscribas, quod in festiuitate S. Emmerammi, que iam faciem preparans quodammodo suis arridet nouum offeras, utpote tuo speciali patrono, imo communi omnium querentium Dominum fautori.«



Collectitius.

»Noui me ad id ualde indignum ut mihi peccatori uindicem tanti patroni specialitatem. Proinde humiliatus opto ut paruitati mee saltem concedatur per preces illius, quatenus cum ceteris fidelibus amplecti ualeam communionem beatam. Sub huius ergo rei affectione aggrediar que sequuntur cudere. Per annualem atqui cursum, redeunte, eiusdem  patroni nostri sepe nominati sepiusque nominandi natalitio die, ob solita beneficia, conuenerat illuc turba non modica. Cumque ibi per diuina officia Deo et sanctis oblata essent laudum sacrificia, ac non absque signis et miraculis rite peracta forent solemnia, unusquisque cum gaudio remeauit ad propria. Tum contigit quemdam pauperem, qui cum aliis ad tanta gaudia ire decreuit, nec peruenire potuit, uix tandem in die septima ad cupitum locum a suis perduci posse; erat enim paralyticus, et, ut ita dicam, plus quam claudus  , ob hoc  itaque in carruca eum, quamuis laboriose aduectabant, utpote de loco longinquo. Is in prima hora octaua diei, nutibus et signis quibus potuit, se ab amicis suis in ecclesiam S. Emmerammi deduci rogauit. Qui cum suorum manibus et brachiis sustentatus in occidentali parte consisteret felicis basilice, secus columnam scilicet que consecratam in petra solet habere aquam conuersus ad orientem, paululum inclinato capite sine uerbis orauit, quia loqui non potuit. Ecce uidit e regione beatissimi martyris aram quasi igneam et magno lumine circumdatam, et de ea ueluti solis radios mitti conspexit in faciem suam. Tunc ob insolitam uisionem perterritus atque tremefactus, nimioque sudore humefactus, demum conualescens, cepit fari sic dicens:  Deo gratias. Quam magnam rem uideo! uere Dominus est in loco isto, qui per preces sui dilecti testis optima hic confert medicamina siue solamina egrotis et mestis. His uisis et auditis, de tota ecclesia concurritur, et a populo miraculum idem  spectante, ac simul admirante, Kyrie eleison cantatur. Cuius clamor cum uix auribus posset sufferri, primamque nos interim cantantes oppido deterreret, idem homo cateruatim, ab his qui tunc forte ob nouitatem rei confluxerant stipatus, chorum est introductus. Cumque ab eo ante altare S. Emmerammi aliquandiu oratum esset, indeque completa oratione, cetui fratrum accedentium  assurrexisset, iussus est a priore in gradibus sedere causamque suam coram recitare. Qui, mox obediens et  quid passus sit in infantia breuiter expediens, indicauit se ab octo annis usque in illum diem paralysi esse solutum, officioque manuum destitutum, nec non pedum se questus est penitus caruisse incessu. Tunc petito pariter et prestito baculo, quia propter nutantem gressum opus erat alieno sustentaculo, crucifixi ob amorem et spem Redemptoris, pro quo effusus est martyrum sanguis, accepit crucem, per quam credimus et scimus humano generi datam fidei lucem, sicque preuius multitudinis dux perrexit ad Sanctum Petrum, se cum nouella sanitate presentans episcopali sedi, ut et plures contingeret interesse gaudio communi, et ipse implere uideretur quod Dominus in Euangelio dicit: Ite, ostendite uos sacerdotibus  . Ibi a Matricularibus  consilio accepto ne cum nouem ingratus existeret, sed regressus illuc ubi salutis dona suscepit, cum decimo, id est Samaritano, magnas gratias ageret, tota pene ciuitate comitatus ad S. Emmerammum est reuersus. Illa nimirum die per plateas, imo per omnia Ratisponensium urbis loca, Kyrie eleison sonabat. Christe eleison resultabat. Deo gratias, grata uicissitudine, interdum ab his, interdum ab illis dicebatur, atque in hunc modum iter fidei ab omnibus terebatur. In ecclesia uero tanta exsultatio fuit Deum laudantium et octo annos cum  totidem beatitudinibus octaue diei comparantium, ut per confessionis et compunctionis ualde necessarium fidelibus bonum, ea die diabolus multipliciter confusus ingemiscere sibi male factum, nec non ob martyris conuentum  queri grande cogeretur detrimentum. Quid plura? Pro beneficiis solemnis uisitationis, a clero, monachorumue choro, et nichilominus ab sexus utriusque populo, trifariis uotis, alme Trinitati persolutis, tandem cum benedictione licentia data est cunctis abeundi, nec non cum tripudio triplicis miraculi domum redeundi.«



Ammonicius.

»Hoc trifidum quod in uno homine declaratum scripsisti miraculum, in nomine sancte Trinitatis, tuapte quasi quedam salutatio est imminentis festiuitatis, nam ipsa solemnitas beatissimi patroni nostri  Emmerammi martyris uidelicet Christi trifaria est. Precedit enim eam beati Matthei apostoli et euangeliste passionarius dies natalis et cum clarissime uirginis memorie Tecle  subsecutura est percelebris dedicatio huius ecclesie purpureis ossibus eiusdem testis feliciter dotate, illa mediastina festiuitate nostratibus quoque precipua, medietatem suam inter precedentem et subsequentem  , quasi quamdam regalitatem potenter tenente. Unde non est mirum quod tu opusculum tuum, quocunque per uarietatem sententiarum uagatum fuerit ad laudem sancte Trinitatis reflectere conaris. Nunc ergo, quia uno eodemque trino signo miraculum proposuisti de S. Emmerammo, consequens est  ut aliquid assumas quod numeralitate fecundatum exigat quiddam tertiandum quo more tuo perducas conclusionem ad sancte Trinitatis honorem.«



Collectitius.

»Quandoquidem homo habet Trinitatem in semetipso, necesse est ut creatura subdita sit Creatori, cuius nichil preponendum est amori. Cuius taxationem cum omnes homines simul in unum uota conferentes Amatori precipuo haud sufficiant rependere, quanto minus ego misellus qui huc usque nil dignum egerim ordine meo. Quamobrem intime corde tenusue mecum perpendens quantum periculi gignat et ferat negligentia eius que in me est trinitatis, id est intellectus, memorie, ac uoluntatis, uix tandem gratia malorum  remedii pigritie  mee imperaui, ut quod olim puerulis curiositas de utilibus rebus collegerat, nunc iuuenilis uerbositas simpliciter promat. Sicque qui operibus nequeo, saltem et dictis uidear deseruire honori omnipotentis ac unice Trinitatis. Hac quoque intentione quod scripturus sum assumam, secundum admonitionem tuam.

»Cum inter cetera flagella quibus gratia Dei omnipotentis dignata est uisitare homines huius nostre natiue prouincie, quodam tempore multum  laborarent oculorum dolore, ab omnibus demum plaga tandem cessante, adeo me subito inuasit ut, sinistrum oculum mediocriter dolens, per nimium tumorem dextri officio penitus carerem. Pestis enim grauissima eum ita occupauit, quo quasi pugnus illi uideretur esse oppositus. Cuius rei gratia cum nocte ad ecclesiam uenirem, et iuxta confessionem beati Emmerammi secretius orarem, breuiata oratione surrexi, et quia captus dolore oppido fui grauatus, sedebam inibi in angulo mestus. Tunc cepi intra me super hoc quod mihi accidit cogitationes uarias uoluere, unde et humiliato corde  compellebar dicere: Domine, si uis, potes me saluare  , et per preces patroni mei, tui scilicet dilecti martyris, et hoc malum grande facile quis propellere. Sed noui me  minus idoneum in quo ostendas miserabile opus miserationum tuarum, tu, summi Patris Sapientia nostri, quia iam per plures annos insidet animo meo quandoque mirabilia tua scribere, ac omnipotentiam tuam in his laudare, et nichilominus electorum dicta et facta per litteras memorie posteris tradere. Si benignitati tue in hac re placet quod uolui, et adhuc uolo, gratias ago; sin me mauis cecitate castigare, sum paratus, utpote tibi debitor per omnia, quod iudicium tuum ingerit patienter sustinere. His in occulto sic cogitatis atque dictis, facturus quod humilitati mee fides Christi per intimam inspirationem agendum insinuauit, summitatem pollicis, parumper humectaui saliua, nec non ubi ampliorem sensi dolorem, ter signum salutis  impressi; interim corde ruminans ac nichilominus ore pronuntians illud Euangelicum: Lutum fecit exsputo Dominus, et liniuit oculos meos: et abii et laui, et uidi  , et credidi Deo. Eodem momento in me tam subitanea facta est mutatio dextre Excelsi quo sub incredibili celeritate fugatis doloribus de capite, imo de toto corpore ablata pernoxia peste, ipse mecum super hoc facto diligentissime tractans, satis mirari minime possem quis fuerim, quis essem. Tum quasi quadam curiositate mihimetipsi super repentino miraculo cupiens satisfacere, utraque manu palpaui locum periculi; in quo nec saltem uestigium doloris siue tumoris reperisse me gauisus sum. Proinde surgens, properabam illuc ubi antea orabam, ibique gratias egi Deo et sancto Emmerammo.  Cum accedens ad candelam legere tentarem in libro pro uetustate pene obsoleto, probaui me puriorem uisum recepisse quam prius habuerim.

»Nunc quidem, ne huic tante solemnitati, que letitie nectar examussim propinat fraterne utilitati nostrapte quid uideatur deesse, subsequentis relatione miraculi plenum sic instruendum conuiuium est, ut expletiua conclusio tertiatione fideliter ministret sua quod sancta Trinitas operata est in illa. Fuit quidam clericus nobili prosapia ortus, qui  tempore quodam necessitate poscente, imo caritate iubente, hospitalitatis gratia receptus est in mansionem quamdam cenobio S. Emmerammi contiguam. Ubi cum cepisset infirmari, post paucos dies nimietate ualetudinis ad id est perductus, quo penitus desperaretur uita illius. Tum noctis medio quasi de graui euigilans somno dixit: O utinam aliquis mihi deferat aquam ad refocillandam animam meam de fonte S. Emmerammi, qui est in claustro fratrum Deo sibique seruientum! Quod unus astantium, sibique in id temporis  famulantium celeriter perficere uolens, cucurrit ad ecclesiam, et, ut in talibus rebus fieri solet, improbiter pulsauit ianuam. Qui mox a custodibus intromissus, et, quia familiaris erat, ad fontem emissus, absque dilatione hausit  aquam, ad eum a quo missus est certissime reportans illam. Cumque de ea parum gustasset egrotus, mox per meliorationem sibi redditus totus, inquit: In nomine Domini, optimum uinum bibi pro aqua quam attulisti. Beatus Emmerammus bonus medicus ab optimo Medico accepit quod mihi modo prestitit. Ad hec respondit qui aquam attulit: Nescio si aqua conuersa sit in uinum; hoc solum certissime noui, quod per antliam laticem de puteo exantlaui. Cuius uerba uiri et mulieres qui aderant prosecuti sunt, dicentes: Late notum est uim huiuscemodi febris qua tu laboras non solum absumere uires corporis, sed etiam ne bene sapias immutare gustum palati et gutturis. Quibus ille porrigens poculum de quo bibebat, dixit: Bibite et uos, atque  probate utrum fefellerim, an uerum sit quod dixerim. Illi ergo ut biberunt ac uini saporem ueraciter senserunt, uocem cum fide leuantes dixerunt: Deo gratias, quia tam bonum uinum tamque nobile omni uita nostra transacta minime contigit nos bibisse. Hoc atqui grande miraculum non ab homine fictum, sed ob martyris meritum a summa ueritate factum, testis est Engilmarus antistes, adhuc in hac uita manens. Hic quoque, dum, Ratisbone constitutus, apud S. Emmerammum scripta mee paruitatis uideret et legeret atque probaret, die quadam stans iuxta puteum seu fontem per quem recordabatur sibi sanam olim redditam fuisse frontem, uocauit me, et, occasionem sumens ex eodem fonte, dixit quod scripsi, affirmans sub testificatione Christi  uerum hoc esse, ac non in alio, sed in semetipso idem magnale tam ueraci quam efficaci experimento didicisse.«



Ammonicius.

»Fidelis sermo et omni acceptione dignus  , quia uitis uera, que Christus est  , ad declaranda merita palmitum suorum, id est apostolorum et martyrum seu ceterorum electorum, quotidie his et talibus miraculis quasi nouas nuptias facit. Ecce memoria beatissimi martyris Emmerammi iuste uinum pro aqua cum sanitate propinauit. Ab hoc procul dubio uitali comprobaretur facto eum quondam  in Dominica optime sudasse uinea, multumque fructum tulisse in ea. O quanta letitia, uolante fama, ex huiusmodi rebus transfunditur in filios Ecclesie, cum hec longe lateque audierunt solemniter celebrata de matre! Cuius rei gratia tu, adaucturus opusculum tuum, quecunque animo rationabiliter occurrerint, summa diligentia in horreum Dominicum comporta. Sic enim ea, que in quadrifido climate mundi a sancta Trinitate sunt facta, utcunque locum habebunt etiam in descriptione tua.«



Collectitius.

»Quia strictim notasti quatuor plagas mundi, quibus per quater terna siue ter quaterna distinguitur insignia, ob dulcissimam patroni nostri memoriam, placet anterioribus tribus miraculis hic  subnectere unum quod idem sit et quartum, ea scilicet ratione ut unitas ita cohereat Trinitati, quatenus probabilis quaternitas laterum equalitate solidata fidem quatuor Euangeliorum conseruet per omnia. Erat quidam homo pauperculus, qui cum alio eque indigente loca sancta quesiturus, non baculo suffultus, sed scamnellis innisus, magis uiam repsit quam ambulauit. Cumque circa horam prandii uentum esset ad quemdam fontem laticis perspicui, dixit scamnellarius ad itineris socium O sodes, istic ientaculum in nomine Domini nobis erit sumendum, et cum refectum fuerit, cum gratiarum actione abeundum. Quo assentiente ac ad panis esum solo tenus in ora fontis consedente, scamnellarius homuncio, aquam hauriens ex abundantie purissimo  speculo, antequam apponeret ori potum, sic inuocat Dominum ubique fidelibus notum: Domine Iesu Christe, qui desiderium pauperum soles exaudire, merita martyris tui Emmerammi clarifica in me hodie, qui caritate ipsius te benedicente nunc gestio sitim restinguere. Et ecce inter bibendum, nec dum ab ore manum qui biberat retrahente, per eum cuius gratia nescit tarda molimina, soluta sunt omnium membrorum eius retinacula. Qui mox exsiliens atque huc illucque discurrens, gratias egit Deo sanctoque martyri Emmerammo. Tunc incole acciti eiusdem nouitate rei, ob memoriam tam excellentis miraculi, in honore martyris construxerunt ecclesiam ibi. Hoc in partibus Italie factum, relatione cuiusdam fratris ex laico conuersi, adhuc puerilibus  in annis talium rerum curiosissimus auditor comperi; qui per confidentiam et consolationem huius beneficii in id se prouocatum esse confessus est ut latrocinium, quod iam per plures annos crudeliter exercuit, desereret; nec non apud sanctum Emmerammum, lupinam rapacitatem deponeret, sicque ouis ex lupo cum ouibus Christi pasceretur in ouili Dominico.«



Ammonicius.

»Quia beneficia Christi, ob memoriam sanctorum illius per omnia propagandam, et a bonis uniuersis unice amplectendam. hactenus dictando utcunque  digessisti, nouiter facta bonorum sancti Emmerammi minoratio, simul et quorumdam super hoc habita querelosa mussitatio, ut mihi uidetur, non sine ratione postulat quatenus dictatu uiuaci aliquid huic opusculo inseratur, quo et inuasores ecclesiasticarum rerum admoneantur, si uelint sanum sequi consilium, ut resipiscant: Et si qui huius rei tortitudine turbati sunt uel mestificati, aliquam ex eterni Regis rectitudine simul et miseratione consolationem se accepturos fore minime diffidant.«



Collectitius.

»Cum omnes qui sapientia sanctorum abutuntur, procul dubio aut hic aut in futuro puniantur, compescende sunt immoderate mussitationes, partim clanculum querelas concinentium, partimue manifesto  ac simplici sermone dicentium: Sanctus Emmerammus nunc dormit, qui bona sua quasi non sua sibi suisque subtrahi perfert. Quibus per sensatos et prudentes uiros erit suggerendum atque dicendum: Ecce non dormitat qui custodit Isrel  . Insuper et hoc nostrapte adiiciendum, quia bona sancti Emmerammi, que uere bona sunt, nec sibi subtrahi nec suis consortibus ullo modo minui possunt. Ista uero que secundum seculum dicuntur bona, quantulacunque sunt, quia non fuerint hucusque extra curam et custodiam summi Pastoris et Custodis, nec non eius prouisionem dilecti martyris, ex antiquis temporibus non solum mirabiliter, sed etiam fortiter innumeris uirtutibus declaratum audiuimus,  legimus, uidimus. E quibus ad nunc temporis necessarium unum grande miraculum, pro magnitudine sui ualde inter optimates atque plebeios homines diuulgatum, utilitati legentium consulens, pariter et exactioni tuarum petitionum satisfaciens, istic innectere curabo.

»Temporibus itaque Henrici Pii Augusti et imperatoris eximii, multis rebus ex episcopio Ratisbonensi per incautelam perditis, et de abbatia S. Emmerammi, ob controuersiam episcopi et abbatis, pluribus bonis pessumdatis atque dissipatis, contigit ut dominus Bruno, germanus frater eiusdem imperatoris, sub occasione iuris hereditarii tentaret sibi uindicare possessionem et curtem que uulgo dicitur Enterhof, id est, ueneni atrium et curtis, sed secundum  eos qui altioris ingenii sunt et queque ingeniosius querunt, spes etheris, id est celi, non inconuenienter dici potest, iuxta hoc quod Saxonicum idioma Teutonizare solet. Saxones enim spem, ut sperationem, huius uocabuli nomine finitimo uocitare suescunt  . Qui dum publice contra edictum Cesaris uim inferre non auderet rebus ecclesiasticis, tandem ex consulto in id uentum est ut, in loco qui dicitur Aetinga, super huiuscemodi re haberetur placitum siue iudiciale colloquium. In quo, omnibus iudicibus uel scabinionibus qui in eodem comitatu erant pecunia corruptis, ac aliis  alicunde in id ipsum mercede conductis, ita omnium causidicorum  astutia et calliditas celitus infatuata est, quo, communi consilio ex aduersaria parte inductus aut subornatus quidam iudex, nomine Otpolt, cuius loquacitati ad tunc temporis multa committebantur a multis, nec sciret nec posset iudicare quidquam quod sancti Emmerammi uel nostram ledere quiret causam.

»Unde et, a defensore nostro publice mendacii et falsitatis notatus, prebuit multis admirationem cum additamento timoris. uerum ne predictus Bruno episcopus tam probrose confusioni succumbere uideretur cum suis astipulatoribus, rogatu illius palatinus conuentus est Ratisbone habitus, quasi illic annularetur miraculum quod contigit. Sed longe aliter res eadem exitum habuit, quando totum concilium,  quod ibi collectum fuit, nolens uolens diuine uoluntati paruit. Nam in aula iudiciali presidente Henrico duce cum Chunigunda imperatrice, sua scilicet sorore, nec non subselliis a uiris consularibus siue comitibus, uti mos aulicus poposcit, assessis, per totam curiam audiebatur uox contra sanctum Emmerammum partes episcopi fouentium, simul et dicentium quod Brunoni, utpote tam ample et potenti persone, nemo posset resistere quin illa die omnium iudicio in ditionem eius ueniret prefatum predium, quod auia eius, nomine Iudita, Norici regni uidelicet ducissa, Sancto Emmerammo pro se suisque filiis Hulduwico atque Henrico uelut regalem fiscum tradidit, eo scilicet tenore ut, si episcopus  uel aliqua potens persona eamdem curtem usurparet uel usibus monachorum subtraheret, statim in ius heredum suorum reuerteretur. Hanc quoque sententiam preposuerunt iudices atque optimates, affirmantes traditionis complacitationem huiusce a Gebehardo Imbripolitano antistite uiolatam esse. Tunc a domino Brunone, consensu principis, extra curiam euocatis primatibus summa eloquentia preditis, et aliis iudicibus causidicis, iuris peritis in sui causam excitis, omnigena calliditate uel astutia foris sunt instructi siue preparati qui partis illius defensiones intus forent, ut sibi uidebatur, argumentose recitaturi, nichili pendentes quod scriptum est: Non est consilium contra Dominum, qui nouit corda hominum  . Cumque, introgressis omnibus,  peruentum esset ad locum et tempus in quo excusanda erat falsitas et malitia forensis iudicii et quasi obtinenda triumphalis palatii dignitas; non solum qui falsitatis antea fuit notatus, conuictus est reus esse eiusdem abdictatus, sed etiam omnium contrarie parti fauentium ora ita uirtute celesti sunt clausa et mutata, ut nullus tot ingenio callentium aut posset dicere quod secum ipse cogitando deliberauit, aut fari quiret quod ab aliis in aurem susurrantibus dicendum accepit. Tum omni senatu, qui frequens conuenerat, ob miraculum euidentissimum in laudem Christi prouocato, per totam curiam Deo gratias clamor humilis et uere laudabilis personabat,  nec non beatissimi martyris Emmerammi laudes altrinsecus exaltantium murmur amabile aures multitudinis reuerberabat. Inter quos quidam comes uir famosus in Christiana religione, Eberhardus nomine, fertur dixisse: Ecce Rex regum manifeste destruit iura mundanarum legum. Bene omnia nunc et semper fecit et facit, qui superbis resistit, ac humilibus gratiam dabit. Tunc dominus Bruno ingenti timore correptus, imo per uim superne uirtutis adeo est interne sibimet subreptus, quo non solum illa die coram principibus et populo humiliatus frigesceret, sudaret, pallesceret, sed etiam intra domestica menia sub grandi uite sue periculo proximam noctem insomnem duceret. Altera autem die, cum iam sol illustrasset orbem, penitentia et lacrymis expellens  tenebras quo deceptus erat erroris, cum oblatione se beato Emmerammo presentauit, humiliter fratribus delictum suum confessus, atque inter memorias sanctorum nudipes incedendo, tam laboriosam interim exercitationem perpessus, ut nullum ex omnibus altaribus que apud nos abundant pretermitteret cui propria manu donum non imponeret. Demum ante aram clarissimi patroni nostri se ultra nec illi neque suis aliquid mali facturum, seu rebus ecclesie ullam uim illaturum cum iuramento deuouit, nec non sub testibus confirmauit. uinum quoque, quod partium suarum fautoribus in conuiuio se daturum spopondit, nobis pro caritate dedit, atque uitam suam intentissime orationi fraterne commendauit.«



Ammonicius.


»Mirari satis nequeo que tanta sit duritia cordis in auersione mortalium, ista et huiusmodi magnalia uidentium et audientium, ut audeant tollere bona sanctorum. Par mee paruitati uidetur hec modernorum pertinacia illi Iudeorum inueterate stoliditati que in passione Christi non siuit eos in Filium Dei credere, cum uiderunt saxa findi, uelum scindi, celum obtenebrari; imo totum mundum Lapidi quem reprobauerunt et Regi quem pertinaciter non solum abdicauerunt, sed etiam per inique lingue iudicium turpissima morte condemnauerunt, multis modis conspicerent subdi et famulari.«



Collectitius.

 »Non est, o Ammonici, quod multum debeas mirari super hac sustinentia dominationis aut ablationis terreni seu transitorii boni, quandoquidem ipse Auctor omnium bonorum, propter salutem nostram a diabolo tentatus, et ab eo in montem excelsum ualde sublatus, nec non ab eodem super pinnaculum templi translatus, nouissime quidem ab eius membris sputa, colaphos, et flagella, et cetera que ad ignominiam crucis pertinent, patienter sustinuit. Memor etiam esse debes illius uersus, quem Psalmista pro consolatione, sub eorum persona qui in pressura sunt, scriptis interserit suis, dicens: Sustinuit anima mea in uerbo Domini, sperauit anima  mea in ipso  . Quam consolationem ipse Saluator in Euangelio confirmat, prouide ad discipulos dicens: In patientia uestra possidebitis animas uestras  . Putasne quod non curaret Dominus mortalium actus, quando pene per totum mundum proscripta sunt bona Christianorum? Absit! Crede mihi: neuter illorum, qui bona sanctis dat aut dedit, et abstulit et ablaturus erit, premio carebit. Iudas quoque premium Dominice proditionis iam infeliciter possedit, et in eternum infelicius possessurus erit. Latro uero sue confessionis uicissitudine gratissima remediabile premium iam accepit, ac in perpetuum felicissime habiturus erit.«



Ammonicius.

»Ingentis miraculi descriptione pariter et querelose  mussitationis absolutione mihi et illis satisfactum esse minime diffiteor, quin etiam plane ob id fateor quia certissime scio nullatenus posse mutari, corrumpi uel falli Regem regum: Mihi uindictam et ego retribuam  .«



Collectitius.

»Adhuc aliquanto longius in huiusmodi sententia progrediendum est; nam nostrapte, qui Christiani dicimur esse et debemus, non solum ore dicendum, sed etiam proximis tale beneficium corde tenus est impendendum ut qui nobis maledicat, siue quid mali faciat, quantum ad nos, maledictioni minime subiaceat, uerum, benedictione ac oratione fraterne caritatis adiutus, a morte peccatorum reuiuiscat, uirtute diuina in callem salutis restitutus.  Huius rei gratia his qui non dedignantur paruitatis mee legere scripta, placet istic unum exemplum innectere de Patrum uita, quo et patientie pernecessarium bonum probetur, et e contrario exsecrabile malum impatientie reprobetur.«



Ammonicius.

»ualde utile esse ut studeat piis exemplis ad bonum quis prouocari aut conuerti, siue de malo auerti, experimento didicimus etiam pueri. Propterea tale aliquid libenter modo audire seu curiositate haud infructuosa parati sumus legere.«



Collectitius.

»Quidam fratrum tempore uetusto, uenit ad quemdam Patrum Abraham forte nuncupatum, qui  iam inter seruos Dei habebatur clarus ex perfectione uirtutum. Huic inter ceteras tentationum anxietates isdem frater questus est dicens: Spiritus impatientie ac superbie adeo me impugnat ut tam peruerse pesti non possim ullo modo resistere; quin si quis mihi iniuriam fecerit aliquam, ore aut manu reddam ei talionem, ob maleuolam siquidem et insulsam communionem. Cui respondit senex: Apostolus precipit fidelibus, imo per Apostolum Christus: Si quis uos in faciem cedit, si quis uos deuorat, si quis mundi substantiam tollit, patienter sufferte, propter eum qui dilexit nos  . Et iterum: Patientes estote ad omnes, nam patientia parit probationem,  probatio uero spem, spes autem non confundit  . Tum fratre per induratum cor diffitente Apostoli uerba se nullatenus per patientiam sequi posse, dixit senex: Orandum est intentissime, ut Dominus dignetur hanc duritiam cordis auferre. Cumque orasset senex, eodem fratre audiente, ad Dominum dixit humillime: Domine, non es nobis necessarius. Ecce nos homines impatientie uitio resistere nolentes, in potestate nostra sine te statuimus omnia facere. Ad quem sermonem ille frater Deo donante ita subito mutatus et compunctus est, ut non modo coram sene per penitentiam satisfaceret, super insolita mentis obstinatione humiliatus, sed uniuersa tentationum suarum perturbatione sedata, abscederet melioratus.«



Ammonicius.


»Deo gratias, quia patientia uiri Dei per medicinam celestem medicata est impatientie fratris infirmi. Nunc ergo, quia tentationum antiqui temporis mentionem fecisti, ex secretario caritatis dulcissimo agilitatem tuam educere conuenit, si quis temporibus istis ex numero fidelium Regi regum alicubi militantium tam ualidam et grauem tentationem incurrerit.«



Collectitius.

»Non est dubium quin adhuc diabolus easdem artes habeat quas antiquis temporibus habuerat, imo certo certius credendum est quod benignus  iehsu in electorum suorum defensione antiqui hostis deceptionibus resistendo, solita usque in finem seculi circa suos utatur clementia. Propter hoc etiam nulli fidelium erit ambigendum nunc seruos Dei, sicuti primitus, multis modis a diabolo tentari, ac eque ut tunc ab generis humani reparatore inter uarias tentationum tempestates eosdem semper et ubique defensari. Quod ut euidentius dignoscatur, o Ammonici, et aliis huiusmodi rem non despicientibus, narratione subsequenti ueritas tradatur.

»Est quidam, ut estimo, adhuc in hac uita senex religiosus, ex laico conuersus, nomine Guntharius, qui apud seculum aliquando ex rerum copia tumens, et nobilitate generis uanescens exstitit superbie  filius, sed per misericordiam Dei post factus est tam humilis monachus, ut merito non possim aut debeam illi comparare ullum nostri temporis cucullarium, de uanitate seculi conuersum. Is primum sub Gothehardo Altahensium abbate, omni patientia et subiectione probatus, cepit desiderare altioris uite callem incedere. Unde et licentia a Patre monasterii accepta, solitariam uitam aggressus est; ad quam diuino adiutorio peragendam ut se spiritali  cautela probaret, animumque uirtutum exercitiis prepararet, montem quemdam petiit, quem a prefato cenobio una ferme rasta  distantem idioma Theutiscum Rancinga iam nominauit. In quo pene per tres annos consistens, modico uictu ac humillimo habitu paruaque cella contentus erat. Cuius arduam uitam cum mirarentur nonnulli, aduentantes cum xeniis, Christum, qui propter nos factus est humilis, in suo uisitabant ac uenerabantur seruo Tunc ille timens ne frequentia populi et gloriola seculi sibi sub specie religionis quid de ueris subriperet aut minueret bonis, fugiens inde secessit in eremum que uocatur Aquilonalis Silua, certamen singulare in ea contra diabolum uiriliter pugnaturus. Qua ut primum constitutus Dei famulus eremiticam  uitam ruchatica uel spiritali consecrauit militia, tentationes uarias et multas atque graues perpessus est. E quibus unam, que relatu ueraci paruitati mee in notitiam uenit, ad utilitatem legentium nunc prescribere tentabo, post modicum tempus uita comite aliam grauiorem subscripturus. Hiemali atqui tempore, quo ultra solitum Noricense solum est immensitate seu niuium densitate contectum, accidit predicto Dei famulo quoddam quasi palestrale tormentum, imo probabilis patientie uerum ac uenerabile condimentum. Nam cum pre nimietate niuali continuis nouem diebus panes illi de monasterio secundum consuetudinem nequirent afferri, neque aliunde ab ullo hominum illuc possent transmitti, neque ipse, impediente proxima incolatus nouitate, aliquid  ibi laboratum haberet unde alimenta sumere ualeret, trium dierum inedia affectus, quarta die, tentare Dominum nolens, ex glaciali profunditate niuis, que iam excreuit ultra staturam mediocris hominis, cepit siluestres herbas eruere ac euellere, et in ollam coquendum mittere. Quibus illa die per ignem et aquam parumper mollificatis, distulit prandium usque in diem quintum. Quo, exspectans horam refectionis canonicam, pulmentum, quod hesterna die preparauit, denuo coctum refectionis gratia sibi apposuit, sed gustatum edere non potuit; unde semetipsum increpans ait: O Gunthari, superbia tua te non sinit refici hoc edulio humili. Ubi nunc uaporifera uel mollissima simila? Ubi nunc aprine spadule seu carnes ursine et suille, ad inuentionem  coquorum oppiperate? Ubi nunc imputribiles post coctionem pauones, seu phasine aues, plurigenis condimentorum saporate irritamentis? Ubi nunc uinum probatum et ad libitum de promptuario usque ad satietatem quotidie tibi prolatum? Ergo pro abundantia delicatioris cibi et potus, quibus olim in seculi diuitiis deditus eras totus, contentus esto nunc ientaculo paupercule refectionis, in nomine Iesu Christi omnium Redemptoris, qui, cum diues  esset, propter te pauper factus est, ut tu particeps fieres diuitiarum illius. Quid plura? Demum sexta die pleniter gratias agens Deo, qui de copia bonorum suorum etiam non dedignatur pascere pullos coruorum, ex predicta siluestri herba iam tertio cocta, itaque uix mollificata, corpori quamuis necessariam, tamen ualde contrariam, cum faginis foliis, que niue abrasa laboriose collegit, refectionem accepit: sicque non sine magno tumultu et controuersia diuersarum cogitationum, seu manifesta incursione diabolicarum tentationum, consolationem diuine pietatis exspectauit.

»Tunc, ut in perturbationibus huiusmodi solet fieri, fluctibus cogitationum altrinsecus sibi succedentibus et impellentibus, dextrorsum quedam cogitatio  leniter inrepens, et quasi ex parte Christi adueniens, uiro Dei fideliter intimauit, dicens: Exspecta Dominum, uiriliter age et confortetur cor tuum, et sustine Dominum  . Cui e contrario, id est sinistrorsum, suasio diaboli, cuius inuidia in orbem terrarum mors intrauit, prorumpens importune reclamauit, uerba et dolos huiusmodi concinnans: Cum scriptum sit: Altiora ne quesieris  , quia fragilis homo eremum petiisti, non solum stulte egisti, sed etiam ualde proteruiter te huc inuexisti, blasphemiam Christo tuo illaturus, utpote canis famelicus, absque sustentatione illius, hic pessime moriturus. uerum ex aduerso bona cogitatio et cauta sollicitudo infert: Cum Christus, qui est Dominus omnium, tentatorem diabolum Euangelici uerbi iaculo  per semetipsum strauerit, dicens: Non in solo pane uiuit homo, sed in omni uerbo Dei  , non tibi subrepat diffidentia, o pauper seculi, diues Christi, sed firmissime ponito spem in eo de quo Psalmista cecinit dicens: Dominus fortitudo plebis sue, et protector saluationum Christi sui est  . Iterum humane salutis inimico quedam sceua suggerente, et in tali miseria nec non labore carnis infirmitatem minime posse persistere fraudulenter inficiente, homo Dei respondit: Quod si Christus meus me non manducantem uiuere uoluerit, facile hoc efficere poterit, iuxta quod scriptum est: Non est impossibile apud Deum omne uerbum  . Et iterum: Omnia possibilia credenti  . Si uero id facere  noluerit, aut mihi clementer uictum exhibebit, secundum quod ipse dicit in Euangelio: Primum querite regnum Dei, et hec omnia adiicientur uobis; scit enim Pater uester quia his omnibus indigetis  ; aut sine murmuratione illius uoluntatis sententia, que non potest esse iniusta, cum intemerata fide erit subeunda. Hanc fidem et fidei exercitationem subsecuta est consolatio diuine pietatis, que sufficienter illi panes transmisit per quosdam homines  qui, illo cum semicirculis super montuosam congeriem niuis incedentes, uix reptando ad uirum Dei decimo tandem die peruenire potuerunt. Tunc grates magnificas Deo reddens, qui non dereliquit sperantes in se, quanto sibi per patientie probationem factus est notior, tanto aliis in posterum exemplo humilitatis et perseuerantie, largiente omnium bonorum Fonte, exstitit utilior. Unde factum est ut nonnulli ex clericis siue monachis nec non fidelibus laicis, ab eo et per eum prouocati, imo diuino instinctu attracti, sub communione orationum eius atque laborum in eadem eremo, cuius ipse ob amorem Christi accola esse uoluit, Regi regum militare cepissent. Ubi pluribus intra uallem lacrymarum ascensionem cordis disponentibus, nec non de uirtute  in uirtutem  quotidie proficientibus, contigit ut quidam presbyter de Saxonum gente oriundus, a domesticis quoque Tammo uocitatus, more aduentantium accederet, sub specieque laudabilis incolatus, uiri Dei commilitonumue illius conuersationi se admiscere tentaret. Quem cum uir Dei partim precurrente magistra experientia abbati Altahensium presentasset, et ex more secundum regulam S. Benedicti obedientiam promisisset, statim, sub tenore quam abbati promiserat obedientie, sicut et ceteri ad id temporis solebant facere, et adhuc solent agere qui manent eo loci eremite, redditus siue sub diligentia summa commendatus predicto seni, cum illo repedauit ad secessum eremi.

»Qua cum ceteris fratribus Summo humillime  famulantibus, et ipse iuxta instituta Patrum in cella sibi deputata, aliquantum temporis humilitate perageret comitante, per subreptionem cenodoxie, adeo repente grauatus est massa superbie, ut non solum clandestinis mussitationibus uenerando seni detrahendo in aures quorumdam commonentium susurrarret, sed etiam manifeste in calumniam tanti uiri prorumpere auderet dicens: Quid et quis est Guntharus? Laicus atque et idiota, cuius iure contemnitur uita. Cui responderunt serui Dei qui forte tunc aderant et hec audierant, dicentes: Ut nobis uidetur, humilitas, que custos est uirtutum, longe recessit a tua mente. et superbie monstrum te manifeste inuasit, quod Babylonicam turrem procaciter  filios praue confidentie olim edificare persuasit  , et de uiro Dei tam nefanda tibi modo suggessit. Ipse procul dubio primum huic eremo inuexit uexilla crucis Christi, qui in Euangelio dicit: Qui uult uenire post me, abneget semetipsum, et tollat crucem suam, et sequatur me  . Est quoque iste uir magne auctoritatis qui iam in senectam et senium uenit, optime parendo diuinis mandatis. Quibus ille arroganter respondit, inquiens: Auctoritas  quoque illius mihi pro minimo est, quia nichil omnino ualet. Seorsum quidem mihi manendum, et Christo, qui dedit nosse et posse, in speciali cella, haud sub Guntharii censura erit meapte libero animo seruiendum. Quid plura? Sequestratus idem presbyter aliquot diebus ab illis quos despexit, a subuersore ministratas quasdam uidit uisiones, imo phantasias aspexit, quibus adeo eleuatum est cor eius, ut humili ac simplici uoto minime expeteret. Unde accidit ut intempesta noctis , qua sancte Agnetis festiuitas celebratur a Christianis, orationi aliquantulum incumbens, primum delectabilem, post modicum uero lacrymabilem, auditu uocem hauriret oculisque uisionem uideret. Audiuit ergo imprimis harmoniam, nec non quasi duos choros uirorum et  feminarum procul concinentium, et alternatione uicaria, ut audiebatur, pulcherrime sibi inuicem respondentium, donec paulatim cum incremento eiusdem cantilene atque corusci luminis augmentatione usque ad se uenirent. Tunc humani generis inimicus, qui testante apostolo Paulo transfigurat se etiam in angelum lucis  , cum tanto fulgore se illi presentauit, ut nichil minus putaretur quam diabolus. Cumque eum presbyter intueretur diutius et miraretur super pulchritudine eius, qui apparuit dixit ad eum: uidesne quod sim Christus? quare non adoras me? Noli dubitare, cum ad hoc uenerim, quatenus tibi dicam que te oporteat facere. At ille, quem prestigia iam deceperant diabolica, dixit: Si filius es Marie, ecce te adoro. Et procidens adorauit eum,  penitus oblitus illius responsi quod in uita Patrum senem cautissimum super huiuscemodi tentatione legebat dedisse. Ibi enim est scriptum, ut nunc rememoro, quia quidam senex pari modo a diabolo sit tentatus; sed, diuina clementia seruum suum uallante, mox tentator quis fuerit paucis uerbis sit deprehensus. Nam cum seni diu tacenti, et secum quis esset qui apparuit intime uoluenti, peruersus peruerse diceret: Ego sum Christus; quare tardas me adorare? Responsum accepit ab eo: Quem adoraui ab infantia mea usque in presens, nisi Christum filium Dei uiui? Si tu Christus esses, nullatenus a me peteres hoc obsequium tibi modo impendi, quod semper, in quantum ualui, uero Christo Domino  meo humiliter exhibui. Tunc humani generis inimicus ualida senis fide repercussus atque confusus euanuit, linquens ibi certa presentie sue indicia, id est fetorem.«



Ammonicius.

»O Collectici, horroris plena sunt que scripsisti, et est ualde durus hic sermo quem dixisti: Quis ergo potest laqueos inimici euadere, si ista in hunc modum facta sunt uere?«



Collectitius.

»Interrogatiuncule tue huic praue simul et dubitationi nimium periculose, o Ammonici, satisfacere debet uox que ad Antonium pro extensis per orbem  terrarum inimici laqueis queritantem, et nichilominus lacrymantem, de celo aliquando uenit, dicens: Humilitas Christo adherens transcendet omnes laqueos hos. De cetero crede mihi quia, si in predicto fratre humilitas Christi regnaret, nunquam superbiam diaboli cadens adoraret. Quod in sequentibus euidentissime liquebit. Nam postquam pessime adorauit, antiquus hostis ei aliud uulnus inflixit pariter et dixit: Antichristus iam in Iudea regnat, nec non Elias et Enoch ibi predicant. Cum his quoque ab Antichristo interficiendis, pro confessione mei nominis, in anno presenti, martyrio coronandus eris. Sed antequam illuc tendas, oportet te omnia que in huius prouincie cenobiis emendatione sunt digna corrigere, et multis uerbum ueritatis  predicare. At presbyter, nouarum rerum cupidus, infit: Quod signum dabis mihi quo certus efficiar me que dixisti facturum? Cui seductor respondit: Non unum signum tibi dabitur pro certitudine, sed tria facturus es hodie, ante tertiam horam diei, scilicet unum in Guntharii sinistro oculo, quem pene ob egritudinem perdidit, alterum in fratre, qui iam per multos dies infirmat, et est cecus, cui nomen Remigius. Tertium in eo, qui dicitur Razo, quem inimici sui cecauerunt, atque mancum fecerunt. Insuper pro signo certitudinis habeto sandalia, que in proximo reperies, posita quadam sub arbore caua; quibus precipio ut posthac utaris in celebrandis missarum solemniis. Quid multa? His ita homini superbo diabolica fraude persuasis, et inter arbusta  pone domicilium in quo uagabundus mansit consita, quasi quodam ascensu pariter ac descensu demonstrato, cum aliis inextricabilibus phantasie portentis, in ipso crepusculo lucis, prefatus presbyter propriam et singularem deserens cellam, sub inani spe diabolice pollicitationis, domini Guntharii petit casam. Quem cum uideret uenerabilis heros, super repentino eius aduentu obtupescens et admirans, utpote qui superbia imperante ab eo sequestratus erat, sibique, ueluti litteras nescienti, peritie sue supplementum maligna uoluntate subtraxerat, nichil dicere uolens conticuit. Tunc qui uana gloria tumidus aduenerat, sub specie religionis ad reuerendum senem dicebat: Non ignoramus quia, iuxta instituta  Patrum, nisi uocati, de cella egredi et huc uenire minime debueramus; sed humilitatis nostre aduentus ex precepto Domini nostri Iesu Christi est uobis et aliis ualde necessarius. Cui senex, Spiritus munimine protectus, dixit: Unde uobis hoc, aut quando Dominus Christus fraternitati uestre noua dedit precepta? At ille respondit: Hac nocte. Et dicit senex, Que? Respondit presbyter: Ut in monasteriis Norici regulares obseruationes corrigam et renouem, atque populis late uerbum Dei predicem, nec non infirmitate sanata duobus fratribus, Razoni scilicet et Remigio, uisum restituam, oculoque tuo iam per plures annos doloribus turbato  claritatem luminis reddam. Que uerba cum senex audiret per os Tammonis prolata, occurrit iactantie eius dicens: Crede mihi, Guntharius mallet ambobus oculis carere, quam per illius concessionem uidere qui tibi hec fallaciter promisit. Nihil uerius quam te diabolica arte circumuentum et omnimodis esse delusum. Cui sententie qui aduenerat presbyter subnectit friuola, dicens: Si ante hanc proximam huius diei tertiam horam non fecero quod dixi, nolite credere mihi. Et uir Dei ait: ueritas, in quam credimus, hodie patefactura est tibi et nobis omnibus quia pater mendacii tuam decepit arrogantiam. Tum presbyter, se subducens obtutibus senis et persistens in pertinacia obligate mentis, in ecclesiam duxit secum fratrem cecum, quasi  oraturus pro eo, ut uisum reciperet a Domino. Sed cum diu esset oratum, et lumen quod petebatur non foret datum, protraxit frustra tentatam uanitatis gloriolam pene usque in sextam horam. Tunc undique horrore et terrore circumdatus, et non sine grandi confusione conturbatus, festinus dominum Guntharium adit, et in faciem procidens cum lacrymis ad eum dixit: Nisi me preces tue, o uenerande Pater, magnifice adiuuerint, et orationes aliorum Dei seruorum de puteo interitus me eruerint, certo certius scio quia peccatis meis facientibus Christi seruus desii esse, quod ille me sibi in seruum proprium posthinc uindicabit et possidebit, quem totius nequitie ministrum, heu, heu me miserum! adoraui pro Domino dominorum. Ad hec Dominus Guntharius  spiritalibus armis accinctus respondit: Petrus princeps apostolorum, ad quem ipsa ueritas dixit: Tu es Petrus, et super hanc petram edificabo Ecclesiam meam  , ter negauit Christum, optimum Magistrum, sed postquam Dominus in eum respexit, et amare fleuit  , remissionem accepit per eum qui solus compati nouit infirmitatibus nostris, in miserationibus suis magnis et multis. Proinde casu tuo non debes gaudium plenum facere diabolo in hoc ut cadas in diffidentiam, sed magis quere humiliter omnipotentis Dei clementiam, quam nulla mortalium superant delicta. Cumque presbyter post admonitionem senis, noui lapsus merore adhuc consternatus, proxime ad horam diuini seruitii ueniens,  collecte fratrum se inibi constitute admiscere tentaret, atque psalmodie aliquantisper cum eis inseruiret, antiquus hostis cepit ei acriter instare, nec non manifeste illi molestus esse, dicens: Que legis et cantas, de me scripta mea  sunt, tu uelis nolis, post hinc permanebis meus, quia totus es in ditionem libitus mei redactus. Noli falli neque per Guntharii uanam et falsam suggestionem decipi; nemo te rapiet de manu mea.«



Ammonicius.

En iterum in memoriam redit, imo nunc se tenacius animo ingerit quod egregius uersificator,  Dominice tentationis mentionem faciens, de hoc pessimo tentatore in hunc modum scribit:«

Cum Domino montana petit, cunctasque per orbem
Regnorum monstrauit opes: Hec omnia, dicens,
Me tribuente feres, si me prostratus adores.
Quantum peruersus, tantum peruersa locutus.



Collectitius.

»Oportet ut interim sileas, o Ammonici, dum ad quem finem tam grauis tentatio peruenerit ueridica narratione audias, mecumque tunc Deo laudes referas. Nam ab illo die presbyter prenominatus, periculorum pondere grauatus, etsi se penitentie daret arctissime nullatenus nouum et antiquum hostem auertere potuit quin ei omnibus horis nimie infestus fuerit. Unde factum est ut dominus Guntharius  boni consilii uirum, abbatem scilicet Altahensium, nomine Ratmundum, aduocaret, ipseque secum assumpto Patauiensi pontifice, super huiuscemodi re questionem habiturus adueniret. Cumque episcopus, cum abbate et domino Gunthario clanculum sermonem faciens, lapsum sacerdotis audisset et eum diabolica illusione deceptum animaduertisset, unde hoc grande malum acciderit prudenter tractans, dixit: Ecce factum est in isto fratre quod premissum legimus in euangelica ueritate. Sic enim dicit Dominus in Euangelio suo: Qui se exaltat humiliabitur, et qui se humiliat exaltabitur  . Proinde necesse est prouisum iri ut exaltatio pestifera, que per suasionem diabolicam hominem miserabiliter deiecit, Christi humilitate medicinali mirabiliter sananda,  in robur fidei erigatur, ac sic in uiam salutis eterne dirigatur. Tum episcopus, ex auctoritate sacrorum canonum, iussit lapsum fratrem ab officio sacerdotali cessare usque ad satisfactionem utilisque consulti taxationem. Quid plura? Postea quoque diabolica infestatione monachum eumdem nimium confundente, atque diuturnis nocturnisue tumultibus seu acclamationibus etiam in seruitio Dei deterrente, missum est circumquaque ad Patres et fratres, ut communi oratione, singulari et medelifera clandestina sacrificii salutaris oblatione, a misericordissimo Domino ueniam peterent casui fratris infirmi. Cumque a nonnullis benigne fuisset oratum, et maxime a domino Gunthario ante conspectum diuine maiestatis pro eo esset laboratum, utpote qui  omnibus horis titubanti atque nutanti manum consolationis porrexerat, nec non benignum Iesum certissime sibi miserturum promiserat, tandem post mensium sex euolutionem, qui a pessimo profligatore impugnabatur, leuamen sentiens remedium accepit. Cuius ualde necessario fomento, per diuinam clementiam interius et exterius idem frater refocillatus ac renouatus, iam octauum agit annum sub exercitamento summe humilitatis, obedientie atque abstinentie. Illi a quo per superbiam desciuerat et deuiauerat, appropiare studens, qui et per prophetam dicit: Approquinquate mihi, et ego appropinquabo  uobis. Et si peccata uestra fuerint rubra sicuti uermiculus, ueluti nix dealbabuntur  .«



Ammonicius.

»O quanta et quam magna dispensationis diuine censura, que, propensioris cautele gratia, fratrem de quo retulisti premissa adeo ab hoste nequissimo permisit affligi, ut penitus in desperationem caderet, nisi hunc senex humilis, uti speramus, omnipotentis Dei seruus, dominus uidelicet Guntharius, exhortatione assidua in spem recuperande salutis erigeret, et sanctorum exemplis multifariis diuino e fonte prolatis corroboraret!«



Collectitius.

»Quia sermonem humilitatis mee interrupisti laudem Dei exclamando, gratum habeo. Sed que  narrare cepi, ad calcem producere me patere, queso. Hoc enim nimirum super omnia talia mirum, quod ipse auribus meis ab ore senis accepi atque ab eo quadam sacre lectionis familiari collocutione uix extorsi. Nam cum predictus presbyter in angustia maxime tentationis constitutus ad senem sepius curreret atque recurreret, nec non querelosa uoce clamitaret. Non possum subsistere, nequeo perdurare; ora pro me, homo Dei, dixit senex: confido in benigno Iesu quia liberabit te. Tantum tu patiens et constans esto, neque dubites de omnipotenti gratia illius apud quem non est impossibile omne uerbum  . Quod tu sustines modo, generaliter per omnia terrarum regna humane fragilitati horrendum et pauitandum, sed minime ob id de  misericordia Domini, qua plena est terra, fidelibus est desperandum, quoniam qui potens est de lapidibus suscitare filios Abrahe  , potest et te de presenti liberare tentatione, et nichilominus dignum efficere sua uocatione. Et subiunxit tentatus: Utinam mihi fiat secundum uerbum tuum! Sed ualde timeo tentationis periculum, quod mihi misero ingruit ultra humanum modum. Nam in ipsa orationis hora, quando ad laudem Dei os aperio, aduersarius mihi uidetur quasi rapacitatem suam intro in uentrem mittere usque ad cor, uimque cordis tollere, ac sensus meos prorsus extrahere, et memetipsum mihimet alienum facere. Super hec omnia iactat se scire meum totum nosse, uelle et posse. Respondit senex: Ne hesites in fide ex adiutorio  diuino de supernis tempestiue mittendo, quod, quamuis ad tempus differtur, tamen non aufertur. Diabolus omnino potestatem non habet nocendi et fatigandi te, nisi permissus a Deo. Deus autem nunquam ista fieri permitteret, nisi te humiliare uellet. Interdum enim Amator hominum simulat se nescire que patimur, sed tamen frequenter prestabit unde miremur. Noli, frater, deficere, sed, secundum Apostolum, sta in fide, uiriliter age  , et  confortare  in illius nomine qui nouit solus fragilitatem humanam sanare. Quod autem questus es diabolum se iactasse de scientia tue uoluntatis et possibilitatis; ipse, quod bene nosti, contra hanc luctam sufficit tibi; hoc est quod diabolus  internecionem detrudit. His dictis extemplo adfuit Satan in presentia senis perturbans tentatum fratrem, et dicens: Guntharius non solum nunc mendacium locutus est, sed sepius mentitur et te fallere nititur, insuper et gracile et subtile pellicium operose querit ac diligit. Cumque conuiciis appeteret atque lacesseret senem, senex timens ne forte proteruitas diaboli animum fratris mitteret in desperationem salutiferi boni, prorupit et dixit: O inimice Dei et hominum! superbia tua et mendacium tuum tecum  in eterna perditione maneant. Nos autem qui non solum ouinis et caprinis pellibus utimur, uerum etiam simplicitate et humilitate, que in eisdem significantur, perfruimur, per eum qui dilexit nos, te pessimum lupum facile superabimus, Christique uirtute tuam uirtutem calcamus. Crede peccatori Gunthario, quia frater, quem permissione Dei uiui, qui in hunc mundum uenit Filius hominis querere et saluum facere quod perierat  . Post hec et huiusmodi certamina, aliaque plurima nequitie sue in tentatum fratrem nequidquam uibrata iacula, miseratione diuina diabolus est ita fugatus, ut calamitosis clamoribus et querelosis lamentationibus discedens manifeste nolens innotesceret quantum doluit et adhuc dolebit se, uictorem hominis, ab  homine uictum.«



Ammonicius.

»Deo gratias, cuius misericordie non est numerus, et qui iam omnia benefecit, pariter et istud mirabiliter effecit ut qui periculosissime cecidit, misericordissime in statum fidei reerigeretur, ad comprobandum scilicet illud Psalmographi testimonium, quod in centesimo quarto psalmo  ponit dicens: Alleuat Dominus omnes qui corruunt, et erigit omnes egenos. Ergo, frater o carissime, ut mihi uidetur, tibi satis congrue imposuisti Collectitii nomen, et ob uelandam Teutonice loquele nuditatem, pariter et ob commendandam horum que dixisti et dicturus es collectariam utilitatem. Ob id quoque et ego equum arbitror fore ut, uocabulo satisfaciens  quod usurpasti, opus inchoatum adaugendo procedas, et queque utilia colligendo succedas, dictaturus quidem et assumpturus ea in nomine illius qui dicit: Qui non colligit mecum, dispergit; et qui non est mecum, contra me est  . Ita quidem illi seruies, qui est, et qui erat, et qui uenturus est.«



Collectitius.

Amen. Utinam inueniar inter colligentes eum Christo, et non cum eis damner de quibus scriptum  est: Fiant sicut fenum tectorum, quod priusquam euellatur exaruit; de quo non adimplebit manum suam qui metet, et sinum suum qui manipulos colliget  . Hoc quoque modo fiat, aggrediar iterum narrare que Dominus, aspiratione sua preueniente et auxiliatione subsequente, dare siue largiri dignabitur.

»In eodem igitur episcopatu quo ea contigerant que prediximus, accidit et aliud quoddam mirabile, quod cunctis fore debet notabile, simul etiam et euitabile. Erat quidam clericus Patauiensis ecclesie edituus, cuius nomen dicebatur Wilibertus. Is quadam die, ex more sollicitudinis et officii commissi, percurrens ac perlustrans queque loca ecclesie, offendit in abditis quemdam clericum, suum uidelicet discipulum,  in quodam opere prauo perniciter [leg. pernicialiter. E. P.] lapsum. Qui, mox plus timens homines quam Deum et electos eius, rogauit magistrum ne cui diceret malum quod uiderat. At ille horrens scelus dixit: Testor Dominum sanctosque illius quia, pre timore salutis anime mee, non audeo quod fecisti celare primum seniorem meum, dein ceteros spiritales uiros, qui mortifero uulneri tuo penitentie adhibeant medelam ac suggerant uitalis consilii suadelam. Et subnectens discipulus uaniloquium infit: quia rogationem meam austeritate tua repellis, nichil certius quam ut penis tradere uelis. Et preceptor: Absit a me, inquit, ut te impie tractem, penisque traditum iri optem! Post que uerba magister et discipulus recesserunt ab inuicem, ualde diuersam habentes  uoluntatem. Nam discipulus quod magister bene dixit adeo in malum et deceptionem suimet conuertit ut, tenebrosior nocte, noctu non modo strangularet magistrum, sed etiam propriis ligaminibus et fasciolis ad trabes cubiculi, in quo solus, ut estimo, ob castitatis custodiam dormire solebat, suspenderet. Quod pessime factum cryptis malitie abscondere gestiens, intus ostium clausum reliquit; et ipse domate et tecto per fissuram seiuncto fur nequissimus exiuit, ita reponens tegulas ut, excepto uno qui suspensus erat, ullum hominem intrasse penitus lateret humanas uisiones. Unde contigit ut per totam Ecclesiam grauissimum scandalum exiret, quod inter laicos maxime efferbuit, publicis detractionibus draconizantes atque dicentes: Ecce  sanctitas clericorum; ecce apparent merita illorum, qui indigne presunt Ecclesiis; ecce sacerdos qui, ipsa die in qua bis missas celebrauit, Iudam imitatus laqueo se suspendit. Qua de re Patauiensis episcopus ualde turbatus, quia fas non erat suum proprium homicidam sepultum iri, nescio qua auctoritate iussit corpus igne cremari, nisi forte propterea id precepit fieri ne animalia contaminarentur de tactu uel comestione cadaueris  , ut dicam, secundum estimationem hominum, inhumani; aut  quod uerius puto, dispensatione diuina hoc factum sit, ut in sequentibus patebit. Nam cum totum corpus iam consumptum esset ignibus, in conspectu omnium qui aderant, cor, quasi ardere nolens, exiit de medio flammarum. Ob quod illi homines stupefacti, quoties ad comburendum idem cor in ignem proiecerunt, toties incombustum exire uiderunt. Nouissime uero cum totis uiribus ab his qui aderant idem cor per contos et fustes in igne detineretur, nec sic consumi uideretur, recesserunt uespillones, grande miraculum secum portantes.«



Ammonicius.

»Mira res ualde et non solum nobis, sed etiam omnibus legentibus eam! Proinde et ego caritatem tuam admoneo, ut ex ea parte studiosius aliquid eliciatur  quod edificet audientes, pariter et hecce legentes.«



Collectitius.

»Quamuis non sim dignus dicere et scribere ista seu huiusmodi uaria rerum opilia que spectant magnorum uirorum opera mirabilia, tamen me in hac parte minime subtrahere censeo obedientie sacramento, et, in quantum Deus concedere dignabitur, fraterne dilectionis condimento. Neque enim hec aliter describere proposui, nisi ut fidelium prosint edificationi. Sunt qui putant propterea cor presbyteri non posse igne consumi, quia, dum uiueret, conscientiam non haberet que rea foret gehenne ignis, excepta communi fragilitate generis humani. Quidam autem dicunt peccatorem saluum factum esse secundum Apostolum, sic tamen quasi  per ignem  . Ego uero affirmem, si uera sunt que de illo accepi, et que in uerbo beati Hieronymi olim studiosus legi, omnia peccata martyrio certissime deleri.«



Ammonicius.

»Quia martyrium nominasti, et quia sunt nonnulli qui estimant eos martyres esse qui cuiuscunque generis pena plectuntur, et ad oppetitionem propelluntur; aliique sunt qui e contrario autumant eos penitus perire quos more mortalium per strangulationem, siue per aquarum suffocationem, seu per incendium et alterius generis profligationem contigit repentinam mortem obire: quod sit martyrii uerum genus et certum uellem te referente perdiscere.«



Collectitius.

 »Puto huic inquisitioni satisfacere testimonia sacre Scripture, quorum alterum est: Iustus quacunque morte preuentus fuerit, in refrigerio erit  . Alterum quidem: Non facit martyrem pena, sed causa  . Inde enim et tu colligere potes quia uerum et certum est genus martyrii hominem non a semetipso sed ab aliis propter iustitiam occidi. Hoc enim euangelica ueritas affirmat, que in aures fidelium clamat: Beati qui persecutionem patiuntur propter iustitiam  .«



Ammonicius.


»Solutioni questionis quam preceps promoui, o Collectici, satis uehemens occurristi; uerumtamen testimoniis prolatis bene ministrasti non ingratis. Nunc ergo conuenit ut edicas qualiter predicta res ad hoc peruenerit quo reus tante factionis coram emerserit.«



Collectitius.

»In modum ductilis cere habebis me temperatum, si bonum in fructum progredi poterit quod ab homine peccatore seminatum fuerit. Erat quedam causa culpabilis et criminosa, de cuius obiectione clericus qui predictum sacrilegium et homicidium perpetrauit atque pessime abscondit, se sacramento expurgare debuit. Sed omnino id efficere non potuit.  Nam clericis, qui cum eo super obiecto crimine coniurare uoluerant, neque per aquam neque per ignem fidem facere quiuerat. Tunc miser totus uolens in precipitium ire, tandem in hanc uesaniam obstinate mentis prorupit ut perceptione corporis Dominici, sub periculosissima presumptione, crimen suspectum a se gestiret auertere. Cui perniciosissimo periculo sapienter obuians episcopus, quia certiori fratrum relatione cognouit eumdem clericum talium non esse morum ut ad tantum permitti deberet accedere iudicium, iussit eum sub arcta custodia interim constringi, dum sano consilio deliberaret quid de illo fieri oporteret. Tunc undique, secum angustiis septus, e latebra ree conscientie producens male absconditum facinus, confessus est se ob accusationis  timorem prefatum presbyterum strangulasse, simul et suspendisse, ac propterea ex obiecto malo purgari nequisse. Quod ut audiuit episcopus, sequestrauit eum de clero ac priuauit ordine sacro, auctoritate pastorali precipiens illi summo conamine penitentiam agere laqueisque diaboli se sic subtrahere.«



Ammonicius.

»Primum oportet ut Deo gratias et laudes dicamus in commune omnes, quia sacri ordinis infamiam, que, de morte predicti sacerdotis importune prorumpens, nonnullorum sensibus haud paruas ignorantie siue horroris tenebras offudit, sub falsitatis fuco diu latitare minime permisit. Exin ob  facinus tantum, dolore intima pungente, cogimur eiulando dicere: Heu! quam grande malum operatur equitatis odium, quod adeo, suadente diabolo, in prefata persona exarsit, ut discipulus peruersus non solum nequiter insequeretur magistrum, sed etiam pessime necaret presbyterum! imo, quod peius et grauius est omnibus maligni uersutiis, suspendio corporis exanimi strophose simulauerit ipsum, qui suspensus erat, ad exemplum Iude homicidam fuisse sui! Ecce in palam processit quod de absconditis peccatorum sacra Scriptura prodit: Abscondi tanquam aurum peccata mea, et celaui in sinu iniquitatem meam  . Que ira odioque onerata  non solum periculose aliquando crassescere, quin etiam perniciosissime solet indurescere, sacro eloquio testante ac dicente: Inueterata ira odium parit, odium uero interficit. Cuius uenena si homines corporaliter inspicere ualerent, a quo infundi solerent, procul dubio nimium inde abhorrerent. Quod si alicui euenerit, uellem a caritate tua hic insertum iri.«



Collectitius

»Sicut caritas cooperit multitudinem peccatorum  , ita e contrario ira et inuidia dilectionis obliuiscens, naturaliaque bona maligne consumens, et per uarias occasiones coaceruans dissensiones et offensiones, pertrahit odium usque ad homicidium. Quod, grauissimum super omnia malum,  semper occulte diabolicoque instinctu inter cetera suarum artium molimina suggeri nemo dubitet. Interdum uero sator nequissimus quia inter homines manifeste discordiam et cetera maleficia in tantum seminare soleat ut etiam per ea multi intereant, nisi quis, Deo donante, conuersus resipiscat, ac de Satane aucupio per penitentiam euolans, uix ita illius pertinaci uisco se subtrahere queat, etsi non omnes, tamen qui non ignorent existunt quam plures. Ceterum quo dilectioni tue meapte satisfiat, presenti capitulo super huiuscemodi re conueniens exemplum proponam itaque sequentia humiliter colligendo supponam.

»Fuit quidam Papie miles, cuius nomen iam in celo scriptum pia sperat fides, qui, ut relatu cognoui  domini Arderici uerecellensis episcopi, postquam manus  adolescentie secularibus implicamentis ex more humano detentus est et astrictus, nec non per plures annos cum armis militaribus se satis strenue inter commilitones exercuit filiosque iam procreauit; tandem in se reuersus atque a seculi uanitate conuersus, cingulum mundane militie apud Sanctum Petrum in eadem ciuitate deposuit, et sub monastico habitu, stigmata crucis baiulare desiderans, Christo regum Regi cepit militare. Cuius filius miles et ipse strenuus, domi a patre familiaris rei heres derelictus, tantis per quemdam Aginulfum, palatini scilicet comitis fratrem germanum, appetebatur inimicitiis atque insidiis, ut limen  domus proprie minime auderet excedere. Cuius rei gratia idem qui post militiam factus est monachus, pietate plenus, ex permissione abbatis sub cuius regimine degebat, misit legatum ad uirum prenominatum, rogans ut ob reuerentiam S. Petri ad se minus pigritaret uenire. Qui quamuis aliquantulum ueritus esset religionem uiri Dei, tamen non humilis, sed tumidus aduenit. Ante quem cum uir Dei in modum crucis esset prostratus, atque ab eo non sine admiratione fuisset leuatus, humillime dixit ad eum: Que utilitas tibi, senior bone, illius filii mei sanguine, quem tantopere cupis interfectum iri a tuis? Ego pauper  seruus seruorum Dei et tuus, rogo te ut per misericordiam Domini nostri Iesu animum tuum ab incepto retrahere uelis, et misero, qui dignitati tue resistere non potest, parcere digneris. At ille rancore superbie elatus, atque inimici stimulis exasperatus, iuramento sacramenti affirmat uitam propriam non libentius uelle tueri, quam hoc uel per se uel per suos efficere, ut eius uita pro quo tam obnixe homo Dei supplicabat, possit extorqueri et exstingui. Tunc humilis monachus magis pro eo quam pro filio, lacrymis infusus, ait: Eia, eia, domine Aginulfe, quam libenter et quam necessario uellem, si peccatis meis Dominum rogare auderem, ut tu uideres hunc cuius per suggestionem homicidii amaritudo adeo tibi dulcorata est, quo nec ob misericordiam Dei,  neque ob reuerentiam beati Petri a tanto malo uelis inhiberi. Confido in Domino quia si illum uideres, animum sine dilatione mutares. His et huiuscemodi dictis et auditis, abiit qui uocatus uenerat, mentis obstinate secum onus portans. uerum proxima nocte sensit per principem tenebrarum mortisque ministrum quod faciendum proteruiter decreuit quam foret sinistrum. Nam in prima uigilia noctis, ipso Aginulfo cum coniuge sua in lecto decubante, et pedissequis puellaribus in conclaue iam strata fouentibus, nec non pre foribus cubiculariis excubantibus, subito apparuit Aethiops ad fornaculum stans, qui lignis ad prunas iam partim emortuas appositis ignem afflando succendit, atque terrorem cum stupore horribiliter his qui aderant incussit,  nec non pene omnium hec intuentium uires eneruans adeo excussit, ut, cum necessario loqui atque signaculo crucis uel fidei munimine signare se uellent, non solum hoc proficue facere nequirent, sed nec saltem mutire possent, excepto quod per totam noctem miserabiliter ululabant, dentibusque incessanter stridebant. Tunc dominus domus, ipse uidelicet Aginulfus, uidens diabolum cominus stantem, et quasi ad focum se calefacientem, timuit ualde ne is qui ex improuiso adueniebat, niger, hispidus, horridus hospes, potestate desuper data, se intra domesticos parietes e medio raperet, et infelicissime cum filiis gehenne suum ex aduena domesticum faceret. Quid ageret? quid consilii caperet? maximis  implicatus angustiis, quod horrendum uidit effari minime quiuit. Omnes persone illius clientele trementes dolebant in commune, unam eamdemque penam patiebantur uniuersi, sub mortis comminatione. Tandem interiore homine arcanum sacre fidei rememorante, cepit corde tenus psallere; iam enim didicit psalmos, non illa nocte per officium oris uerba proferens, sed totam uim corporis et anime cum silentio usque ad lucem in Deum conuertens. Tum Psalterio non externa sed interna cantione a principio usque ad calcem perlecto, clementia illius qui tollit peccata mundi, uix cum suis ab infestatione diabolica meruit liberari, atque Christiani sensus magna potentique gratia reuisitari. Qui, solis iubare terras relustrante, per uerba  coniugis audiens commanentibus grande periculum incubuisse nocturni timoris, dixit: Non ignoro propter peccata mea malum hoc accidisse, quod tot homines contigit per totam noctem grauiter laborando insimul uidisse. Idcirco ad uirum Dei, quem hesterna die superbe contempsi, hodie mihi humiliter repedandum noui. Et confestim pergens quo eundum decreuit, aduocato uiri Dei nato, solo tenus coram eo prostratus, penitentiam egit super eo quod priori die adeo inexorabilis exstitit, nec non pacem ultro ei obtulit, cum eam dare prius etiam rogatus recusauit. Cuius rei gratia homo Dei letificatus, Omnipotenti magnificas grates retulit, et nichilominus omnis plebs, ut audiuit, humane duritie mollificatori laudes dedit.«



Ammonicius.


»Placet mihi, fateor, sententia quam ob prodendam simul et cauendam suggestionis diabolice malitiam proximo descripsisti capitulo, que, ut uidetur mee paruitati, non inconuenienter uisio uiua potest dici, quia per eam inimicus homo a morte proximi est prohibitus, atque uiuus cum uiuo in gratiam communis humanitatis uiuaciter est reductus. De cetero, quod insidet animo, dilectioni tue consilium do, ut presentis dialogi claudas librum, ne forte unius uoluminis probabilem excedat modum.«



Collectitius.

»Quamuis mihi non sit pro magno diiudicari ab homine uel ab humano die, tamen ita tue caritati meapte probum uidetur consensum iri, ut narrationis  gressibus in Galliam pergens, primum in ea factum tangam aliquod quod legentibus et audientibus utile sit, dein tendam ad uoluminis finem, quatenus ibi feruor dictandi et scribendi ad tempus quiescat, siue decalescat, ubi sol, quotidie ad occasum uergens, mundo absentia sua noctis tenebras infundendo quodammodo ardere seu lucere mortalibus cessat.

»Erat quidam nobilis homo habitans in Galliarum regno, qui se assidue in uenatione inter alia exercens, die quadam quem necessarium habuit ad domum reditum protraxit usque ad diei noctisue crepusculum. Tunc illius canibus uulpeculam solito insequentibus et ingressis cuiusdam cauernulas montis,  dominus et senior ualde dolens super interitu eorumdem canum, quia non poterant uideri neque audiri, misit de suis militibus atque comitibus qui sibi de proximis uillis ignem cum lumine afferrent, pariterque funes cum longis ordinibus deferrent, quibus cauitatem montis descendentes intrare ualerent. Cumque unus ex illis qui post ignem et funiculos missi erant per foramen intraret, et intus diu nimiumque erraret, tandem ad buccinam cornicinum, que interim foris persultabat, uix reflectens iter ad dominum repedauit suum, et dixit ad eum: Domine, ista montana sunt omnia caua, ac horum interiora uidentur quasi regio deserta, et, nisi mihi tuapte adiutores dentur qui funes cum ordinibus trahant, et per saxorum asperitates sustentare illos  minus fastidiant, certisque spatiorum locis diuisi uigilantissima me cum lumine precedente prestolentur custodia, nec quem mittis ultra uidebis, et tamen canibus in eternum carebis. Non enim spero me ex tot anfractibus posse redire, nisi, Deo concedente, contingat paruitatem meam cum funiculorum attrectatione continua salutem concambire. Quid multa? Eodem momento cum his quos in adiutorium petebat ingressus est uir denuo, et aliquandiu restium ducatu incedendo moras perpessus est exosas, quamuis, ut exitus rei probauit, non infructuosas. Nam cum luminis deportatione oppidoque necessaria in id tempus administratione, angulum quemdam horridum offenderet ac tenebrosum, aspexit duos homines cominus stantes et nichilominus  lapides cum tribulis ferreis horribiliter flagellantes. Tunc inuestigator canum, ob insolitam uisionem exterritus, moreque humane fragilitatis pene solo tenus collapsus, fugam inire parauit. Sed eum prohibuit unus ex tribulatoribus, dicens: Ne fugias neque paueas, quoniam per misericordiam Domini nostri Iesu Christi ad hoc huc missus es ut dicam tibi quis sim, et cur hic in tanta tribulatione tot annorum euolutione, steterim. A quo, qui paulo ante per imbecillitatem exstitit pauidus, audito Christi nomine, factus fortis et ualidus, sciscitabatur huiusmodi uerbis proloquens: Quid tu hic? aut quare talis et tantus homo, quem in seculo iudicialem et curialem cognoui, nuperque in propriis laribus bene ualentem uidi, deputatus es in pistrinum  et gurgustium huiusce loci? Notus est enim mihi locus habitationis tue, quam habuisti in mundo, sepiusque bonum conuiuium habui proprietatis tue in fundo, nec non hereditatem natalium tuorum, et uxorem tuam cum filiis per notitiam satis commendaui meis animis, si tu es ille homo cuius personam bene me dignoscere puto. Cumque uocabulum quod in baptismo acceperat diceret, possessionumue nomina in quibus habitauerat adiiceret; qui erat interrogatus respondit, ut de hac uita sublatus: Ille ipse quondam ego fui, quem tu modo me fuisse dixisti; sed propter peccata mea pro purgatorio igne ante multos annos huc sum deputatus. Quod autem uides non est caro, sed spiritus. Miror  uero ualde si adhuc aliquis meorum uiuat, aut in seculo, in quo cuncta ueterascunt et deficiunt, superstes esse ualeat. Contra subiunctum est a respondente, sermonis complice: Ego quoque satis mirari nequeo cur annos dixeris, cum hodie obitus tui sit dies septima, et cras illucescat octaua. Uxor tua uiuit et filii tui in sanitate manent, quod non fallax profero, sed ueridicus, quia eos uidi nudiustertius. At defunctus respondens infit: Non mihi uidentur septem uel octo dies usque modo post mortis articulum, sed credo in me seuisse annorum octoginta penale periculum. Perinde rogo te in nomine Iesu Christi Saluatoris omnium, ne  meam spernas miseriam: sed quantocius ex legatione mea meis dicas et annunties ut, si me uelint redemptum iri, reddant iustis heredibus prediun quod olim peruerso scabinionum iudicio ab inualidioribus abstuli. Quod si non fecerint, pro certo scio me usque in diem iudicii de penis haud exiturum fore. Sin uero satisfactum fuerit postulationi mee, spero uincula mea non diu teneri, sed extemplo absolui. Et hoc illis et tibi signum redemptionis mee certissimum, si recurrens huc adueneris, et me hic non inueneris; sicque cum salute ad propria regredieris. Est et aliud signum pre manibus, quod tibi absque dilatione monstratur in canibus. Nam habebis eos penes te, qui in primis reuersi essent, nisi ad nutum Domini in hoc loco subsisterent.  Eadem hora cum canes aduentassent, regressus est homo et presentia canum placans dominum suum, cum festinatione ibat ad uiduam et ad filios illius quem nouiter allocutus est defuncti, ac indicabat illis que audierat et uiderat in abditis montis. Qui mox, flentes pro malo quod factum est, penitentiam egerunt, nec non eleemosynis animam redimere festinarunt, reddentes predium eis de quibus mandauerat qui erat in penis. Tunc rogatu omnium recurrens homo ad montem ubi promissum sperate absolutionis accepit, per immense pietatis fontem, ne sibi solitudo et tenebre terrori essent et horrori, assumptis comitibus cum lumine intrauit, et alterum predicto signo absolutum inuenit, et alterum in castigatione derelictum non solum  uidit sed etiam inuidit. Exiens uero inde inter fideles diuulgare studuit gratiarum actiones.«



Ammonicius.

»Quid sibi uult hoc quod in purgatoria castigatione tribule ferree sunt uise, ac exhibita lapidum flagella, nec non duorum parium alter est ibi relictus, alter quidem per absolutionem est inde sublatus? Questio siquidem et admiratio super huiusmodi rebus digna, certa exspectat absolutionis signa.«



Collectitius.

»Si uelles, o Ammonici, contentus esse tempore prisco scriptis, lectis et dictis in talia, que de talibus rebus inueniuntur edita, credo tibi posse absolutionem  sufficere, quam beatus Gregorius in Dialogorum libro, sciscitationibus Petri satisfaciens, de talibus uisionibus plano sermone olim scribendo exposuit. Nunc uero quia improbitatem tuam aliter auertere non possum, dicam breuiter quid mihi de his uideatur. Bene quoque et conuenienter tribule uise sunt, secundum id quod propheta testatur, dicens: Tribulabitur ibi fortis  . Quod autem peccatores laborare uisi sunt in saxorum flagellis, manifestissime increpat duritiam humane prauitatis. Cui Psalmista minatur dicens: Multa flagella peccatoris  . Quod uero unus per gratiam est assumptus et alter per iudicis iustitiam in pena est  derelictus, optime conuenit euangelice sententie, qua designatur trifarium genus hominum, Domino dicente: Erunt duo in lecto uno, unus assumetur et alter relinquetur. Erunt due molentes in unum, una assumetur et altera relinquetur. Erunt duo in agro, unus assumetur et alter relinquetur  .«



Ammonicius.

»Solutio triplicis questionis tam per breuitatem  quam per utilitatem sui admodum placet sensibus meis.«



Collectitius

»Et humilitati mee placet, in nomine sancte Trinitatis claudere librum, quia sol cum fine breuis die cule iam petit occasum.«



Ammonicius.

»Feliciter. Amen.«





ARNOLDI EX COMITE uOHBURGENSI MONACHI ET DECANI EMMERAMMENSIS ORD. S. BENED. HOMILIA DF OCTO BEATITUDINIBUS ET SANCTO EMMERAMMO.


 Lectio S. Euangelii secundum Mattheum: In illo tempore, cum montem, et reliq.


HOMILIA LECTIONIS EIUSDEM.

Creator et Redemptor generis humani iehsu Christus Dominus noster omnes homines sine personarum acceptione ad sue donum benignitatis inuitat generaliter, dicens: Si quis sitit, ueniat ad me et bibat. Unde et apostolus Petrus: In ueritate, inquit, comperi quia non est personarum acceptor Deus; sed in omni gente, qui timet Deum et operatur iustitiam, acceptus est illi. Sitis hec non exterioris hominis est accipienda, sed interioris, qui exteriorem tanto precellit decore gemmaque nobilitatis, ut merito, tam in nobis quam in aliis, ille magis quam exterior  diligatur, quia ab interiore uita exteriori attribuitur. Sicut enim exterioris hominis sitis per diuersas liquorum exstinguitur materias, ita sitis hominis interioris per diuini uerbi uarias recreatur sententias. Si qui autem nostrum ariditate inuisibili laborant, ad Saluatorem credendo ueniant; ac eius preceptis obaudiendo bibant, et bibendo, id est bene uiuendo, eternaliter uiuant.

Ad quam huius potus gustus mercedem perueniat, ipse Dominus euangelica uoce demonstrat: Qui credit, inquit, in me, flumina de uentre eius fluent aque uiue. uenter, de quo egrediuntur aque uiue, est intellectus sensibilis anime. De quo uentre flumen egreditur aque uiue, cum donum, quod a Deo percipimus, spiritale proximis  nostris humiliter fatagimus administrare. Unde et per Salomonem unicuique fideli dicitur: Bibe aquam de cisterna tua, et fluenta putei tui; deriuentur fontes  tui foras, et in plateis aquas tuas diuide. Habeto eas solus, nec sint alieni participes tui. Unusquisque fidelis aquam de cisterna sua et fluenta putei sui bibit, cum spiritalis donum intelligentie sibimetipsi prius infundit, ea scilicet operibus adimplendo que se habere intelligit munere diuino. Deinde deriuantur foras fontes eius, cum diuinorum gratiam donorum aliis subministrat exterius. In plateis uero diuiduntur et aque, cum, iuxta qualitatem et capacitatem unius cuiusque auditoris, uiam ueritatis late innotescit uerbis et exemplis. Tunc enim habet eas solus, nec sunt alieni, id est demones, participes eius, cum nec per uitium elationis maligne, sed per spiritum humilitatis uere, spiritalis gratie potum, prout potest, studet aliis exterius propinare.

 Hunc salutis potum Dominus iehsu discipulis suis porrigebat, quatenus ipsi biberent, et de eorum pectore aque uiue emanarent, cum octo beatitudinum gratiam ad eorum dignatus est proferre notitiam; que uite currentibus stadium, liberum regni celestis pandunt introitum. Ait enim:

Beati pauperes spiritu. Paupertatis igitur afflictio res est media in hoc seculo: que pro sustinentium qualitate et arbitrio beata seu non beata iudicabitur in futuro. Multi sunt enim quos paupertatis miseria stringit, sed celestis premii promissio non ditabit, quia molestiam inopie freno patientie nesciunt tenere; et que nequeunt apprehendere possidendo, per auaritie malum concupiscunt in animo.  Pauperes sunt spiritu, qui per gratiam Spiritus sancti se submittunt spontanee paupertati. Idcirco, iuxta sententiam Saluatoris, illa paupertas est laudabilis que aut habere non cupit, aut si habet, propter  Deum erogando relinquit.---Quoniam ipsorum est regnum celorum. Licet contemptores huius seculi adhuc grauentur mole carnali, tamen iam fidei et spei gratia regni celestis possidebunt gaudia.

Beati mites. Mites sunt mansueti, qui Dominum mansuetudinis student imitari, qui dicit: Discite a me quia mitis sum et humilis corde. Sicut ille omnibus omnino hominibus sue gratuite donum tribuit pietatis, ita, prout possunt, et mites unicuique satagunt prodesse absque felle amaritudinis.---Quoniam ipsi possidebunt terram. Non que uisibilibus nostris obtutibus apparet terra, et diuersam arborum herbarumque gignit materiam, sed illam quam spiritualiter intuebatur Psalmista inuisibilem, dicens: Credo uidere bona Domini in terra uiuentium.  Ideo dicitur terra beatorum requies eterna, quia sicut terra soliditate cuncta precellit elementa, ita beatitudo celestis permanebit solida et perpetua. Et reuera tunc mites terram possident, quando in die iudicii corporaliter resurgent, ut sicut diuina corpore et anima obseruauerunt mandata, ita eternaliter coronentur corporis et anime stola bina.

Beati qui lugent. Non communi secularis tristitie ductu, sed penitentie instinctu, suorum aliorumque detrimenta operum bonorum. Sunt namque lacryme quatuor his speciebus distincte. Sunt humide, salse et amare, calide, pure. Sunt humide, quo sordes peccatorum possint abluere, et sacri lapsum baptismatis in gradum restituere digne reconciliationis. Unde Isaias: Lauamini, inquit, et  mundi estote. Sicut enim materia aquarum uisibili, carnis immunditia, ita lacrymarum ubertate lauatur spiritualiter et anima. Sunt salse et amare, quia per spem uenie et terrorem ignis gehenne uniuscuiusque animum fidelis restringunt a culpa luxurie carnalis, sicut Dominus ait: Sint lumbi uestri precincti; et Apostolus: Sine pace et castimonia nemo uidebit Deum. Sunt calide ad repellendum frigus infidelitatis, et ad accendendum ardorem caritatis. Sicut sine oleo lucerna, ita fides sine caritatis lampada. Sunt pure, cum quis assidua flendi consuetudine peccati sui gratiam sperauerit uenie; et iam non timore ignis gehenne, sed pro exspectatione eterne beatitudinis incipit flere, cantans  quotidie cum Psalmista in oratione: Super flumina Babylonis, illic sedimus et fleuimus, dum recordaremur tui, Sion. Hi tales diuine gaudia consolationis merentur, ut subinfertur:---quoniam ipsi consolabuntur, illa uidelicet consolatione que post hanc uitam sanctis dabitur in eterna requie.

Beati qui esuriunt et sitiunt iustitiam. Iustitiam esurire et sitire, est precepta Dominica animo libenti audire, et sub omni festinantia operibus adimplere. In hoc enim loco iustitia duobus modis est intelligenda. Iustitia Dominum Christum significat, de quo apostolus Paulus dicit: Qui factus est nobis iustificatio et sanctificatio. Et item iusta Dei mandata possumus iustitiam intelligere, que suos obseruatores creduntur iustificare. Qui talem esuriem  sustinebunt iustitie, merito beate satietatis uerba merentur audire:---quoniam ipsi saturabuntur, non illa saturitate quam sequitur famis inopia, sed quam suspirabat Psalmista cum adhuc requieuisset in terra: Ego autem in iustitia apparebo conspectui tuo: satiabor, dum manifestabitur gloria tua.

Beati misericordes. Misericors dicitur qui aliorum necessitatibus compatitur. Quicunque enim uere bonum misericordie desiderat adipisci, necesse est ut misereatur; primo sibimetipsi, ne quid, operibus consentiendo malis, admittat quod in futuro sinum cruciatus aperiat; et tunc misericordiam aliis iuxta uires impendat, quam prius in semetipso bonorum operum exsecutione didicerat.---Quoniam ipsi misericordiam consequentur: non illam que augeri uel  minui ualet pro diuersitate temporum; sed que in diuina contemplatione detrimenta non sustinebit in eternum.

Beati mundo corde. Illud etenim est cor mundum quod ab omni spurcitia uitiorum erit expurgatum, et quod non turpis conscientia, nec malarum cogitationum coinquinat frequentia. De qua cordis munditia exorabat Dominum Psalmista dicens: Cor mundum crea in me, Deus.---Quoniam ipsi Deum uidebunt. Deus enim spiritus est. Nemo enim Deum potest intueri nisi per spiritales oculos cordis mundi. Hic uidebitur per gratiam specialem; in futuro autem facie ad faciem, ut Ioannes ait: Cum enim apparuerit, similes ei erimus, et uidebimus eum sicuti est.

 Beati pacifici. Pacifici enim sunt qui pacem facere satagunt; primum in semetipsis, iuxta Apostoli uocem dicentis: Ne ergo regnet peccatum in uestro mortali corpore, ut obediatis concupiscentiis eius. Deinde uero dissidentium corda ad concordiam prouocare cum mansuetudinis gratia. Unde Psalmista: Cum his, inquit, qui oderunt pacem eram pacificus.---Quoniam filii Dei uocabuntur. Merito ergo filii Dei uocabuntur pacifici, qui Dominum pacis student imitari. Quia Filius Dei ad hoc uenerat in mundum ut Deo Patri suo pacificaret genus humanum, et per sue gratiam passionis aperiret ianuam regni celestis. Nascente Saluatore, huic mundo angelorum pacem decantabat multitudo dicens: Gloria in excelsis Deo, et in terra pax hominibus.  Et ipse Saluator, discessurus de mundo, eamdem discipulis commendabat dicendo: Pacem relinquo uobis, pacem meam do uobis. Nihil aliud, fratres, in pacis nomine, nisi se ipsum curauit relinquere, ut Paulus ait: Ipse est enim pax nostra, qui fecit utraque unum. Idcirco sub omni debemus deuotione pacem diligere, si Deum pacis uolumus habere placatum.

Beati qui persecutionem patiuntur propter iustitiam. Sustinent enim persecutiones multi, ut homicide, fures et adulteri, nec tamen beatitudine consolabuntur celesti. Unde apostolus Petrus ait: Nemo uestrum patiatur quasi homicida, aut fur, aut adulter, aut rapax Sed qui persecutionem patiuntur  propter Christum,---ipsorum est regnum celorum. Unde Dominus alibi ait: Si me persecuti sunt, et uos persequentur. Hec est gratuita miseratio Saluatoris, ut suos sectatores heredes faciat regni celestis, et qui propter ipsum contempserunt bona temporalia, sine fine possideant gaudia sempiterna.

He octo beatitudines, a Domino prolate, ad sanctorum electionem pertinent generali uocatione: que suos obseruatores iustificant, et ad eterne felicitatis gaudia perducunt.

Hec nona uero, que sequitur, specialiter sanctis apostolis et martyribus ascribitur, ut subinfertur: Beati estis cum maledixerint uobis et persecuti uos fuerint. Beati ergo apostoli et martyres non solum a presentibus carceres et uincula, sed de absentibus  maledictionis et detractionis sustinuerunt opprobrie:---et dixerint omne malum aduersum uos mentientes. Ideo contra predicatores persecutorum uersutia finxit mendacia, quia nullum in eis uestigium habuit malitia. Qua presumptionis causa huiuscemodi fecissent mala, ipse Dominus subiunxit, scilicet propter me; quasi diceret: Hec omnia non odio uestri, sed causa ingerunt nominis mei.---Gaudete et exsultate, quandoquidem remunerationis gratiam perpetue pro uestri certaminis percipietis labore.---Quoniam merces uestra multa est in celis. Merces sanctorum merito multa dicitur, cum a Domino pro meritorum qualitate in celo centuplum remunerabitur, et uita perennis gaudia possidebunt in contemplatione diuina.

 Harum octo beatudinum, nec non et none, que solis, ut diximus, martyribus conuenit, gustamina gloriosissimus martyr Christi Emmerammus mente  flagranti sitiebat ab infantia sub solerti degens cura magistrorum, quousque littere Pythagorice  conscenderat biuium, que, per ramusculos a dextris turgentes et a sinistris, uiam uite discernit et mortis. Ascenso quoque huius littere biuio, spiritali a dextris et a sinistris prospiciens oculo, sinistram uiam, que uoce Dominica lata et spatiosa nominatur, sub omni festinantia deseruit; et dexteram, que arcta et angusta dicitur, sicuti est, idonee gratia intentionis arripuit, ut postea uite sue conuersatio comprobauit. Suscepta uero bene conuersandi deliberatione, de uirtute in uirtutem proficiens die noctuque, acclamatione concordi uniuersorum eleuatus est in episcopalis dignitatis primatum, iuxta ecclesiastice decreta legis prius ordinis clericatus gradibus  ascensis.

Cumque summis polleret uirtutibus, in apice summo illud euangelicum dictum uoluere ceperat animo: Cui plus committitur, plus ab eo exigitur; timens ne talentum sibi creditum sine lucro reportaret ad Christum, cum decoro comitatu clericorum futurum se predicatorem destinauerat ad gentem Hunnorum; que tunc temporis, lumine ueritatis obcecata, diuersis idolorum cultibus se submittebat deuota. Cumque ab hac nutu diuino prohibitus, per triennium fidei semina in Norico spargeret, et multos ad lucem, que Christus est, in ea conuerteret, cum palma martyrii, permirabiliter consummati, migrauit ad Dominum: cui laus est et gloria per  infinita secula seculorum. Amen.

 Arnolt Abba logon tractat, quem dixerat oon.
Mercedem gratis monadem dans octo beatis.



APPENDIX AD ARNOLDUM.





I. DESCRIPTIO CENSUUM, PROuENTUUM AC FRUCTUUM EX PRAEDIIS MONASTERII S. EMMERAMMI, Tempore abbatis Burchardi  et Arnoldo prepositi munus agente.


 Anno ab Incarnatione Domini nostri Iesu Christi millesimo tricesimo primo, indictione XIu, rerum cenobii S. Emmerammi sub abbate Burchardo, ipso iubente, et nichilominus Arnoldo preposito eas disquirente, fratrum cetu familiaque probante,  presens descriptio facta est. Hunc abbatem misit nobis Augia, quem conseruans gratia superna adaugeat omnia sibi commissa.

De ciuitate ista terre salice III hobe et dimidia. Seruitores habent III hobas; uillicus habet XII iugera;  serui salici iugera Xu; mansi IX: singuli soluunt XXX denarios et ligna IX, curtilia CXXXII; in hac ciuitate dantur.

De Hartinga terre salice hobe III et XXII iugera; Sicco senior habet II hobas; iunior Sicco I hobam. Eques habet I hobam. Serui salici habent XXuI iugera; mansi uI: soluunt ceruisie situlas XXu, et alii tres debent dare Iu porcellos. Singuli dant ouem tremissam ualentem, et duos pullos, et duodecim oua, uI denarios pro uermiculo. Tres faciunt bis in anno pannum de lino in longitudine cubit. XII, in latitud. Iu. Censuales uir unus, femine u.

De Skira terre salice u hobas et dimidiam, et decimatio de ipsa uilla. Mansi X. Singuli soluunt per annum ouem tremissam ualentem, et uI denarios  pro uermiculo. Ex his u debent per singulos ceruisie XXu situlas; alii quinque Iu porcellos, I mala cum duabus rotis, et nemus quercetum. Et uillicus habet I hobam, forestarii II habent I hobam et XXIII iugera. Pannos debent de lana uII, in longit. cubitos IX, in latitudine Iu. De lino u, longit. cubitos XII, latitudine Iu. Censuales duo uiri et uII mulieres.

De Alpurc terre salice minus sex iugeribus, uII hobis. uillicus habet I hobam. Mansi Iu tantumdem census quantum apud Eiterhof soluitur. Molendinus I cum una rota; panni de lana II.

De Eiterhoua terre salice uIII hob. uillicus habet Iu hobas. Equites habent hobas XXu. Parcalci II hob. Mansi XuII hob. et dimidia; insimul omnes sexaginta et dimid. Ipsi persoluunt ouem et porcum,  tremissam ualentem, et Iu porcellos, et duos pullos. et XII oua, et duos modios umuli, pulmarum XII manus. Duo mansi faciunt unum pannum de lana in longitudine cubitorum uII, in latitudine Iu. Equites persoluunt X et uII porcos, tremissas ualentes, unum integrum solidum, alterum dimidium tremisse. Duo faciunt unum camisiale in longitudine X, in latitudine Iu; quidam ex illis dant u carradata ceruisie; septem uero equitant, et predictum censum dant Parscalchi soluunt oues una minus de uiginti; et L modios auene. Sex mole. De molendinis et nemore nongenti. Censuales uiri Iu, femine XXIu. Seruitores habent hob. XII sine censu.

De Matinga terre salice Iu hob., mansi Iu pannos  de lana II, tantumdem census quantum apud Eiterhof soluitur.

Ad Ascahc uinee uIII. uinitores habent X et uIII iugera. Ad Rota uinea dimidium hob.

Ad Heridios uramara decimatio omnium que ibi soluuntur. Ex parte australi Danubii, in nemore quod pertinet ad Ostoronhof, decimatio omnium que ab eo soluuntur.

Ad uuimdibere decimatio omnium que soluuntur de silua, et ceteris ad usum eiusdem montis pertinentibus. Ad Reinanbach hobe due. Ab his soluuntur modii uI sigalis, IX modii auene. Phrisginga u denarios ualens et nummi XX. Ad Inlaraspach hobe II. Ad uodalprethisperga quinque hobe. Ad Rudilinga III hobe, et dimidiam. uillicus habet unam  hobam. A dimidio hobe soluuntur Xu modii sigalis. Ad Hetinpach I hoba soluit X modios auene et XX nummos, ouem u denariorum; alia hoba soluit LX denarios.

Ad Tanna I hoba soluit X modios auene, modium I sigalis. Mansi u; ipsi mansi soluunt per singulos ouem et porcum tremissam ualentem, et ceruisie situlas XXX, tritici tres modios minores, et pannum de lana in longitudine cubitorum IX, in latitudine Iu, et decimatio de ipsa uilla. Mola I cum duabus rotis

De Perga terre salice tres hobe, mansus I, eodem censu quo apud Giginhoua soluitur. Mola una cum duabus rotis, tertia pars decimationis. Clericus habet I hobam. Censuales X, et IX femine.  Forstarii, uinitores et alii L iugera et I Ad Haganpuoch III hobe; ab his soluuntur centum nummi.

De Ufhusa terre salice III hobe, et decimatio. Clericus habet I, uillicus habet I hobam. Mansi X. Harum una soluit u situlas mellis, altera soluit Iu modios. Soluunt porcum, dimidium solidum ualentem, et ouem, tremissam ualentem, et Iu porcellos, et tres pullos, et XII oua, et LIu denarios pro uermiculo. Et duo faciunt pannum de lana in longitud. cubitorum uII, in latitudine Iu, et pannum de lino in long. cubit. X, in lat. Iu. Salici serui habent XXX iugera. Censuales uiri u et una minus XL mulieres.

De Hachalstat terre salice hobe uI, mansi uII. uillicus habet I hobam et XII iugera, et decimationem  de ipsa uilla. Singuli dant XXu situlas ceruisie, ouem, tremissam ualentem, et duos pullos, et XII oua; et duo faciunt pannum de lino in longit. cub. XII, in lat. Iu; et tres faciunt bis in anno pannum de lana in long. cub. IX, in lat. Iu, et XLII denarios pro uermiculo. Censuales III femine. Forstarius et alii habent XXX et tria iugera.

De Tuncilinga terre salice uI hob. et decimatio. uillicus habet Iu hobas, Richere II hobas, Reginpato I hob. Heizo I hobam. Mansi uIII. Singuli soluunt ceruisie situlas XXu. Hungelt I, ouem tremissam ualentem, et duos pullos, XII oua, insimul faciunt pannos de lana Iu, in long. cub. IX, in lat. Iu, et duos in long. cub. uI, in lat. Iu. Singuli soluunt  u denarios pro uermiculo. Mole III, cum u rotis. Pellenarii X. Ipsi dant XXX porcellos, singulos denarios u ualentes. Femine eorum soluunt in hieme uI denarios. Forstarii et alii habent LX iugera. Censuales uir unus, et IX mulieres.

De Erchanpiunt terre salice III hobe. uillicus et alii habent II hobas. De Erilinga X hobe. Singule soluunt ceruisie situlas XXu, porcum XXX denarios ualentem, ouem tremissam ualentem, I modium tritici, XII denarios pro uxoris opere. Parscalchi habent II hobas, a quibus soluunt II oues, tremissas totidem ualentes, modios X auene, et I parafridos.

De Pisinga terre salice uI hobe, et XXI iugera, decimatio de duabus ecclesiis, et ipsa uilla, et de  aliis Iu locis. Clericus habet u iugera, et I hobam. uillicus habet II hobas et IX iugera. Mansi X: singuli soluunt XXu situlas ceruisie, et tres modios auene, XII oua, II pullos; duo faciunt pannum de lino long. cub. XII, latit. Iu; tres faciunt bis in anno pannum de lana in long. cub. IX, latit. Iu; sex denarios pro uermiculo. Mole due cum tribus rotis. Serui salici habent XX et uII iugera. Censuales mulieres II.

De Sahsinperc terre salice II hobe et XXuII iugera. Cellenarii tres soluunt solidos III. Ad Ruit terre salice I hoba et III iugera.

De Tanna terre salice hobe uII, decimatio de XII ecclesiis. uillicus habet u hob. et dimidiam. Clericus habet II hobas. Seruitores habent III hob. Mansi  X. Singuli soluunt ceruisie situlas XXII, duos pullos, XII oua, Hungelt I ouem, tremissam ualentem, pannos uI de lana et dimidiam in long. cub. IX, latit. Iu, et pannos u de lino in long. cub. XII, in lat. Iu, et XL denarios pro uermiculo. Mole III, cum u rotis. Due hobe censuales dant XII modios brace, modios cumuli. Decem cellenarii. Ex his Iu dant ceruisie situlas XX. Duo dant XXX denarios, et alii duo XXX denarios. Duo sine censu. Forstarii et alii hobas III habent. Censuales uir unus, et XI mulieres.

De Sippinhowa terre salice II hobe, Mansi II. Hi dant ceruisie situlas XXu, duos pullos, XII oua, et operentur sicut et Tanna.

De Niwnhusa terre salice uII hobe, mansi X:  soluunt porcum, solidum ualentem, III modios tritici, XXX situlas ceruisie, III pullos, XII oua; tres faciunt pannum de lana longitudine cub. IX, latit. Iu; duo faciunt pannum de lino long. cub. Xu, lat. Iu. Ad uualda II hobe soluunt X modios auene, u modios sigalis, I modium tritici. Item I hoba soluit porcum tremissam ualentem, XX situlas ceruisie, modios tritici, et de alia u modios auene, III modios tritici.

Ad Habachstal soluunt uII modios auene, porcum tremissam ualentem, I modium cumuli. Ad Wiuari II hobe soluunt Iu solidos et XX denarios. Ad Orto I hoba soluit III situlas mellis. Item ab uno rure I situlam menis. Clericus habet I hobam. De octo uillis decimatio et de ipsa uilla. Mola I. uillicus habet II  hobas. Seruitores habent I hobam et dimidiam. Serui salici habent I hobam. Censuales due femine.

De Engildiesdorf terre salice u et XXIu iugera, decimatio de ipsa uilla. uillicus I hobam habet. Mansi Iu: singuli soluunt XXX situlas ceruisie, Iu porcellos nutriunt, ouem tremissam ualentem, II modios tritici farine, Iu pullos. Tres faciunt pannum de lana longit. cub. IX, lat. Iu. Duo faciunt pannum de lino longitud. cub. XII, latit. Iu. Censuales III femine, et unus uir. Ad N. dimidia hoba. Ab hac soluuntur tres situle mellis, et ab altera parte hobe dantur u modii auene, et I mod. sigalis. Ad Husterin dimidia hoba. Ab ea datur eiusdem census. Ad Starcholuesdorf II hobe soluunt XL situlas ceruisie,  et Iu porcellos, uno anno faciunt pannum de lana long. IX, latit. IX, altero anno pannum faciunt de lino long. cubit. XII, latit. Iu.

De Inninga terre salice uI hobe, mansi uIII et dimidia: singuli soluunt II porcos, tremissas I ualentes, porcellos Iu, nutriunt II pullos, XII oua, dat pannum de lino long. cub. XII, lat. Iu, cuius dimidium operatur ex proprio. Tres faciunt pannum de lana longit. cub. IX, latit. Iu. Mole II, cum Iu rotis. uillicus habet III hobas, serui salici habent Xu iugera. Seruitores habent II hobas. Ad Keltingon terre salice Iu hobe et dimidia. Ad Emheringun II hobas. Ab his dant duos porcos, duas tremissas ualentes, XX modios auene, II modios sigalis.

 Ad Plioningun II hobe. Ab his dantur due oues u tremissas ualentes, II carrad. ceruisie, II modios tritici farine.

Ad Gisalpachc I hoba soluit X mod. auene, I mod. sigalis, porcum tremissam ualentem. Ad Stenihart I hoba soluit X modios auene, I mod. sigalis, ouem u denarios ualentem, censuales XII femine, tres uiri.

De Ruiti terre salice Iu hobe. De Chesinpurun terre salice u hobe, decimationes de ipsa uilla, et de XX hobis. Parschalci habent hobas LXX et uI, et dimidiam. Skafuuar habet I hobam. Preco habet I hobam. Forstarii duo habent I hobam. Piscatores habent III hob. Equites XI: singuli dant integrum souma uini, et uI modios auene, et I modium sigalis,  et I modium cumuli, XuI de parschalcis soluunt singuli I souma uini, et uI modios auene, et I mod. sigalis, I modium minorem tritici, et dimidium lini, tantum mellis quantum potest capi manu, et ouem tremissam ualentem, et uasculum plenum fabarum, et aliud lini, et parafredos dant. Item quinquaginta singuli soluunt I souma uini, uI modios auene, ouem tremissam ualentem. De uuollincheim dimidia hoba soluit I carrad. salis, III modios auene, ouem u denarios ualentem. Ad Sechtaha I hoba soluit minorem modium sigalis, et minorem modium tritici. Ad Puoch I hoba soluit I modium sigalis. Ad Chesinpurun serui salici habent dimidiam hobam, mansi XXuIII et dimidiam. Singuli soluunt auene uI modios, et I souma uini, et  duos pullos, et XII oua, et duos modios cumuli, et ouem tremissam ualentem. Duo faciunt pannum I de lana longit. cub. uII, lat. III, et pannum de lino cub. XII, latit. Iu. Mole uI, cum XII rotis. uadum integrum, et alio in loco dimid. uillicus habet I hob. et dimid. Mole II, cum Iu rotis. Clericus habet I hobam, Adalhart habet II hobas, Razi habet dimidiam hob. Soluit ouem Iu scotis ualentem, et Iu modios auene. Serui salici habent I hob. et duo iugera. Modiorum autem auene numerus est hic de XXXIu. Ex omnibus que ab Ruit dantur, colliguntur souma uini nonaginta quatuor. Ad Hal Iu sartagines, ad Chizeinisloch hob. II. De Lutranpach terre salice X hob. decimatio de u ecclesiis. Clericus  habet I hobam, uillicus duas hobas, mansi X et uIII. Singuli soluunt porcos duos, tremissas ualentes, et u pullos, et XII oua. Singuli ex proprio faciunt pannum de lino in longit. cub uI, latit. Iu, et tres bis in anno pannum faciunt de lana in long. cub. IX, lat. Iu. Hungeli Iu. Censuales III hobas, ex quibus soluuntur situle XIu mellis. Seruitores habent Iu hobas. Due celle cum tribus hobis salice terre. uI cellenarii. Singuli dant tres modios sigalis, et Xu situlas ceruisie; quatuor dant XL situlas ceruisie, uIII modios sigalis. Serui salici habent Iu hobas et octo iugera. De exteriore rure dimid. hoba, ex qua soluuntur XXX denarii, et ab alio rure soluuntur X denarii.

Ad Racholueshouun III hobe, ex quibus soluuntur  XXX situle ceruisie, X modii sigalis, u modii tritici, et LX denarii. Ad Sigonhouun u modios auene, III modios sigalis. Mole uI cum X rotis. Censuales uiri uI: soluunt singuli XXX denarios, quinque soluunt L denar.; et triginta sex mulieres: singule dant X denarios. Salice femine XII: dant LX denarios. Remanent XXX et II porci, et oues XuI.

De Pheringa terre salice tres hobe, decimatio de ipsa uilla et tribus uillis. Clericus habet duas nobas et III iugera. Mansi uIII. Singuli nutriunt Iu porcellos, et dant II pullos, XII oua, et ouem tremissam ualentem, et X et uIII denarios pro uermiculo, Hungelt soluunt I, et pannos faciunt de lino Iu, in longit. cub. X, in latit. III; de lana in longit. cubit. uI, in lat. Iu. Ex tribus unus soluitur in longit.  uI, in latit. Iu. uillicus habet dimidiam hobam. Serui salici habent XXX et III iugera. Censuales X mulieres C denarios.

De Hartheim terre salice Iu hobe, mansi u, Singuli soluunt ouem tremissam ualentem, et porcos totidem ualentes, et nutriunt Iu porcellos, et uI denarios pro uermiculo, et duos pullos, et XII oua; et tres faciunt pannum de lana in long. cub. IX, in latit. Iu; et tres faciunt pannum de lino in long. cub. X, in lat. Iu. Serui salici habent XXX iugera. Censuales II uiri, et XI mulieres X denar. et Iu solidos.

De Perchusa terre salice hobas uI, decimatio de ipsa uilla, et de XX ecclesiis. Clericus habet I hobam,  uillicus habet uII hob. Mansi X. Singuli soluunt situlas ceruisie XX ouem tremissam ualentem I modium tritici, III porcellos, II pullos, et XII oua. Et duo faciunt duos pannos de lana in longit. cub. uII, in lat. Iu. Et duo faciunt pannum de lino in long. cub. X, in lat. cub. Iu.

Ad Scafasholi Iu hobe. Singuli soluunt ceruisie situlas XXu, ouem tremissam ualentem. Mole u, cum rotis u. Hungelt I. Ad Fihohus Iu hobe. Singuli soluunt ceruisie situlas Xu. Ad Suinesdorf I hoba, et soluit ceruisie situlas XX. Ad Gundoluingun a quatuor hobis soluuntur XXX modios auene, et u maiores modios tritici, et LXXX denarios. Richperat habet III, Sindolt I hob. Suithart I hob., serui  salici III hobas. Censuales uiri XXuII, et LXuII mulieres.

De Husa terre salice Iu hobas, Mansi Iu. Singuli dant porcum duas tremissas ualentem, et ouem tremissam ualentem, et Iu pullos, et duodecim oua, et uasculum uermiculi. Et duo faciunt pannum de lino in longit. cub. X, in lat. Iu. uillicus habet I hobam; Forstarii et alii serui salici habent I hobam; Taberna I. Mola I.

De Truthmuotehem terre salice uII hob., decimatio de ipsa uilla. Clericus habet I hobam. uillicus habet II hob. et duo iugera. Mansi X: singuli soluunt porcum solidum ualentem, et XXX situlas ceruisie, et I modium tritici, et II pullos. Et tres faciunt pannum de lana in longit. cub IX, in lat. Iu. Et duo faciunt de lino in long. cub XII, in latit. Iu.  Taberna I, mola I. Seruitores et ceteri serui salici habent Iu et dimid. Censuales uiri et femine XL. Ad Gundoluesheim u iugera dant tremissas.

De Lucilinaha terre salice uIII hobe, decimatio de ipsa uilla. Clericus I hobam, uillicus u hobas. Mansi XII. Singuli solunt ceruisie situlas XXX, porcum tremissam ualentem, I modium sigalis, II pullos. Et tres faciunt pannum de lana in long. cub. IX, in lat. Iu. Ad Iterpurgariuit u hob. soluunt ceruisie situl. XX, porcum tremissam ualentem.

Ad Tanloch I hoba soluit ceruisie situlas XX, porcum tremissam ualentem, I mod. sigalis. Quinque ex Lucilinaha soluunt porcum u denar. ualentem,  et X situlas ceruisie. Ad uuilda Iu hob. soluunt porcum u denar. ualentem, et X situlas ceruis et I hoba soluit XX situlas ceruis. et ouem tremissam ualentem. Mole Iu. Serui salici habent II hobas. Adalpero habet I hob. Ad uuilda ab uno Ruite soluuntur situle mellis. Ad Tiorohartasperga dimid. hob.

De Emihoua terre salice III hob. uillicus XII iugera. Mansi Iu. Ex duabus hobis soluuntur II porci dimidium solidum ualentes, et XL situle ceruis., et ab aliis duabus hobis soluuntur II oues tremissas ualentes, et XL situle ceruisie; et hoba I soluit XX situlas ceru. Et duo faciunt pannum de lana in long. cubit. IX, in lat. Iu. Mole II, cum Iu rotis. Serui  salici habent XX iugera et I hobam.

De Isiniga terre salice Iu hob. et IX iugera. Decimatio de ipsa uilla. uillicus habet II hob. et u iug. Iunior Perman XIII iug. et frater eius Liuzi X iug. uinitores XLuIII iugera. Serui salici habent Xu iugera. Mansi uII. Singuli soluunt ceruisie sit. XXX, ouem tremissam ualentem, II pullos, XII oua; tres faciunt bis in anno pannum de lana in long. cub. IX, lat. Iu; et duo faciunt pannum de lino long. cub. XII, lat. Iu. Censuales uiri u, femine XI. Ad Skiosdorf hob. soluunt Iu solidos.

De Stabilwis terre salice hob. u et IX iug., decimatio de ipsa uilla et alia. uillicus habet II iug., Iu serui salici XL iug. Mansi IX. Tres faciunt bis  in anno pannum de lana long. cub. IX, lat Iu. Duo faciunt pannum de lino long. cub. XII, lat. Iu.

De Orilinhem sunt XIu hobe. Singule soluunt Xu situlas ceruisie, et porcum Xu den. ualentem, I modium tritici, et I modium auene; insimul dant pro opere Xu solidos. uillicus habet XI iugera et I hob. Forstarius habet uI iug. Ad Alaraspach mola I, cum III rotis. Molinarius habet Xu iugera. Ad Hegilinhouen sunt u hobe, et uII iugera. Ab his dantur XL denarii et XuI modii auene. Ad Horsconoshouan sunt Xu hobe. Ab his soluuntur Xu solidi in ferro. Ad Etmatesdorf sunt uII rura. A singulis ruribus u et XL denarii dantur. Ad Suainicandorf sunt II hobe. Soluunt LXX denarios. Ad  Priempere sunt XIII hobe. Singule soluunt situlas XXX, denarios XXX. Ad Mantal ha uIII hobe. Ab his soluuntur. . Ad Duomantala a sex ruribus dantur IX solidi. Ad Fiscpac sunt II hobe. Ab his dantur XL denarii. Ad Sunit dantur tres situle mellis. Ad Puolonsuant sunt nouem rura. A septem soluitur talentum, et cidalarius unum habet. Ad Erilinpach sunt Iu. Ab his dantur Iu solidi. Ad Furdona sunt X rura. Ab his soluuntur X solidi. Ad Proualasdorf sunt tria rura. Quatuor solidi ab his dantur. Ad Urpach sunt tria rura. Ab his dantur III solidi. Ad Hwilinan sunt duo rura. Ab his dantur XL denarii. De Maganaspach solidi XII. De Abbatiswinidun solidi Iu, denarii X. De Harda talentum unum, denarii X.

 Ad portam monasterii terre salice hoba I, quam minister habet in beneficium; decimatio I de curte principali et de aliis XuI. Curtilia Iu, duo in beneficium concessa, et duo censualia, ex quibus redduntur LuIII denarii; familia censualis de capite, id est, XII uiri et Xu mulieres, ad predictam portam pertinentes, ex quibus urbanis uel suburbanis, nec non et de curtilibus, uel extra sitis ruribus annualiter persoluende sunt libre III et uI solidi denarii. Hi sequentes loci cum omni puritate seruicii ministrant: de Curte ad Egilisprunna ecclesia cum decimatione ipsius loci, et aliorum XIII locorum. Terre salice hobas Iu et dimid. Serui salici habent XII iugera. Mansores uIII, qui singuli reddunt ceruisie situlas XuII, ouem unam, tremissam ualentem, modium  unum et dimidium farine; uicissim per annos hungelt red. Arant III dies in hebdomada, operantur III dies hebd., ratem unam, femine eorum trine lod. I, due autem camisil. I. Mole II. Domus I. De Cheringozashoua LXXX denarii. De Talahoua LXX denarii, ceruisie situlas XuII, ouem unam tremiss. ualentem, modios uII auene, carradas Iu, ligni ad focum, pullum I, oua u, pascit porcum I. Operantur in . . . . . . . in autumno similiter, arat in hebdom. III dies, herbicat, secat, inducit carradium I, fenum secat, et inducit. De Scerhanhoua ceruisie situlas XL; arat per annum XuIII iugera. De Frianuelt ceruis. XXX modios, II sigali. Annualiter arant uI iug. De Marchunashusa XII masse fieri  reddunt. De Entihoua XI denarios. Presbyter hob. I. uillicus habet hobam I et uIII iug. Equitarius unus habet hob. I et decimam I. Equitat ubicunque precipitur. De Dechtapeta, ecclesia cum decimatione tantum unius loci. Terre salice hobas u. Serui salici habent XXuII iug., uinea una cum uinitore. Ad Roccashoua hobe due, ex quibus redduntur ceruis. situl. XX et den. XXX. Modius unus triticeus, mole II. Ad Gebrihinga ecclesia cum decimatione ipsius loci, et aliorum Iu locorum. Terre salice hobas III et XX, II iug. Serui salici habent XII. Iurnales mansores uI, qui singuli debent ceruis. sidulas XuII, ouem unam, tremiss. ualentem, modium et dimidium farine; uicissim per annos hungelt reddit ratem I. Arant in hebdom. II iug., operantur Iu  dies in hebd., femine eorum trine, I. ludilonem, due autem camisile, I., reddunt uermiculi coppos II. Ad Tegandorf censuales hobe IX, qui simul reddunt ceruis, carradas u, farine modios XXII et dimid., denarios solidos uI. Ad Essislidorf hoba dimid.; inde persoluunt den. XL, mod. II. De Sinzinga persolu. den. LX. De Altasuelt den. L. Ad Matinga ecclesia cum decimatione ipsius loci, censuales hobe Iu, qui simul reddunt ceruis. carrad. III, et denar. XL. Mole II.

Hec sunt beneficia Poponis in Geltoluinge, quibus a sancto Emmerammo est beneficiatus, et Ulricus filius eius. In Geltoluinge Iu curie; in Maurlinge I curia; in Lintach silua et curia. In Harthusen due curie; in Wolferchouen II curie; Rudelinge  altera dimidia curia. Hec uero sunt que alii ab eo beneficiati tenent: in Hakhelstat I huba, in Aitterhouen II hube et tertiam partem decime; in Rudelinge dimid. huba, in Chessawe II hube; in Much prope Ronige una huba; in Niderspach II hube; in Swinsbach II curie, in Gailspach una curia, et hubam unam.


Burchardi ab. S. Emmerammi complacitatio cum Ruitensibus.

In nomine Domini. Notum sit fidelibus, non infidelibus, qualiter bone memorie abbas Purchardus, inter cetera que in rebus B. Emmerammi sibique famulantium ad commodum duxit uel uertit, assentiente tota fratrum caterua cum manu aduocati sui  Kadalhobi, comitis excellentissimi, hanc compendiosam cum Ruitensibus fecit complacitationem: ut de familia que ad Ruit pertinet, mansi scilicet, seu hiltiscalchi expediti a sale fiscali censu ex parte adaucto, quem antea soluerant per singulos annos, de singulis hobis uini sauma non aliunde quam de suo proprio persoluant. Hoc autem uinum siue illud hic predicti serui emant, siue ad Pauzona emptum pergant, tale debet esse ut ad libitum Scafwardi sub iuramento constricti totum probetur, et sic in cellario collocetur. Hanc uero census auctionem sub eo tenore professi sunt ut pro colonis seu agricolis ad alia loca minime ultra transferantur, sed eis et suis posteris habitare, consistere ac seruire, liceat in his locis et terris que ad predictam curtem  nomine Ruite pertinere dignoscuntur. Serui quoque salici ad sal uasa, et cetera necessaria faciant, uestitu et annona de prenominata curte sibi concessa. Huius pactionis testes, quamplures, more Baioarico attracti per aures, quorum nomina hic habentur subscripta: Williham, Aceli. Adalbreht, Pabo. Arnolt, Haitfolc, Ledunc, Engilhere, Heizo, item Heizo, Rutpreth, Engelhere.


Otto Episcopus Ratisbonensis monasterio S. Emmerammi remittit decem talenta, que Gebehardus illius antecessor quot annis in festiuitate S. Emmerammi exigere ab abbate consueuerat.

In nomine Domini nostri Iesu Christi. Otto Dei gratia Ratisponensis episcopus. Agnitum esse uolumus omnibus ueritatis cultoribus, presentibus et  futuris, maxime tamen successoribus nostris, qualiter nos, pro amore Dei ac nostra salute et pro remedio anime antecessoris nostri pie memorie Gebehardi, releuare cupientes seruitium quod idem antecessor noster quotannis in festiuitate S. Emmerammi ab abbate illius loci non cauta discretione sibi fecit XX talentis persolui, et hanc quantitatem nostris temporibus deriuatam ex consuetudinaria lege quasi debitam reliquit, dimidiam eius partem, id est, X talenta precibus Eberhardi abbatis donauimus, sc. statuentes ut quisque successor noster, aut natali die memorandi martyris Christi apud monasterium ipsius publicam missam celebrans, solito more ibi prandeat, aut si natalitio interesse non possit, X talenta argenti pro commemoratione legitime  stationis accipiat, sciens procul dubio quia si quid huic summe salubri consilio a nobis diffinite adaugere tentauerit; maximam sibi iram in die ire thesaurizabit. Huius rei testes sunt religiosi clerici  Peruuart, Sigbreht, Cumpo, Hartuic, Sigihart, Sigepolt, Cumpo, Odalrih. Testes sunt et hi populares laici: Heinricus Comes, Pabo frater eius, Udalrih de Preginza, Roh, Aribo, Adalhoh, Mahtin, Prun, Cotescalk.


Heinricus dux Austrie donat monasterio S. Emmerammi quamdam iustitiam, quam olim Wernherus de Winchelsezze iure beneficiali obtinuit.

Hainricus Dei gratia dux Austrie omnibus Christ fidelibus tam presentis etatis quam successure posteritatis in Christo salutem.

Quia petitioni seruorum Christi propter Deum et in Deo est annuendum, notificamus omnium bonorum discretioni, quod, propter petitionem dilecti abbatis nostri Adelberti, iustitiam nostram, quam iure  beneficiali Wernherus de Winchelsezze a nobis uisus est habuisse, ecclesie S. Emmerammi indulsimus et tradidimus, eo uidelicet tenore, quod prefatus abbas et omnes successores a nobis, et a filio nostro Liuppoldo, et ab omnibus successoribus nostris cum quiete et sine lesione ad usum fratrum ibidem Deo seruientium habeant et possideant. Ut autem actio nostra tenacius memorie omnium tam futurorum quam presentium inprimatur, presentem chartam inde conscribi fecimus, et testes, qui aderant, annotari precipimus: Comes Liutolfus, comes Sifridus, dapifer uuerinhardus, Udalricus, Albero de Burkartesdorf, Heinricus de Mistelbach, Albero de Kunringen. Eorum summa hec colligitur: de Ufhusen solidus I, de Skure solidi II, de  Egilsbrunne solid. II, de Lanne solid. II, de Bisingen solid. I, de Bentelingen solid. I, de Gebrichingen sol. I, de Ysiningen solid. I, qui sunt aunuatim solidi duodecim.





II. ANNALES SANCTI EMMERAMMI RATISPONENSIS.






MONITUM.

Annales Ratisponenses maiores ex codice sancti Emmerammi primum Mabillonius  typis dederat, iam uero multo melius summaque diligentia confectum eiusdem authentici exemplum studiis u. Cl. Bernhardi Docenii, bibliothece regie Monacensis custodis sodalisque de re nostra meritissimi, debemus. Cuius litteris mense Nouembri anni 1823 ad Societatis directores datis annexa est codicis descriptio, ex qua que ad rem nostram faciunt afferimus. Codex est inter S. Emmerammianos E. 79, initio seculi IX, et, ut uerius dicam, anni domni hludowici quarti indic. 10. die 16. kal. mai. scriptus, ut uir doctissimus ex ultimis delete in prima pagina sententie uerbis haud incongrue coniicit; continet opus de computo, calendarium astronomicum, cyclos decennouennales annorum 779, 873 et ultimis sex foliis inde a fol. 80 annales istos, una eademque manu exaratos. Eadem manus numeros 824, 849 addidit, altera seriem ab a. 850 ad a. 941 perduxit, notis nullis additis, ita ut totum annalium opus anno 823 scriptum esse uideatur. Que cum ita sint, addito quod anno 805 uoces sensu carentes non auctorem sed scribam imperitum prodant, clarissimi Docenii sententiam amplector, qui ista ex paulo antiquiori codice---quem cyclos decennouennales abbatie sancti Emmerammi fuisse autumo---descripta esse censet. Idem innuit operis instituti ratio, anni multi nota carentes, et opus simile in eodem codice precedens. Adnotationes nonnulle cum annalibus Iuuauensibus conueniunt.

Annales sancti Emmerammi minores Andreas Felix Oefelius t. I Scriptorum rerum Boicarum, pag. 46,  ex codice membranaceo ab Hartmanno Schedel bibliothece Monacensi illato edidit. Una cum Bede libro De ratione temporum cyclos decennouennales inde a Christo nato usque ad annum 1063 continet; adnotationes, Oefelio teste, duobus scriptoribus debentur, quorum manus littera recta et obliqua distinxit. Et nos quidem non duos, sed complures uiros per seculorum decursum notas licet breuissimas adiecisse, et nonnulla minus recte ab Oefelio exscripta esse opinati, litteras ea de re ad Docenium nostrum dedimus, cuius tamen curas codicem hucusque effugisse dolemus. Eo fortasse usus est Andreas Ratisponensis in chronico episcoporum Ratisponensium, nam quamuis annorum apud eum computatio in uniuersum minime cum annalibus nostris conueniat, anno tamen 962 initium episcopatus S. Wolfgangi attribui posse his uerbis: uel sicut in quadam chronica satis authentica legitur dicit; necnon primum Ratisbone episcopum Gaubaldum nominat, quum tamen rectius Gausbaldus uel Gauzbaldus audiat, quippe qui et in annalibus Mettensibus ad a. 743 Gauzebaldus uocetur.



ANNALES SANCTI EMMERAMMI RATISPONENSIS MAIORES.


 ANNI A NATIuITATE DOMINI.

    748. Pippinus Grifonem de Baiowaria expulit, et Tasiloni ducatum dedit.
    749.
    750. Pippinus rex factus est.
    751. 752.
    753. Stephanus papa in Frantiam uenit.
    754. Bonifacius martyrizatur.
    755. 756. 757. 758. 759. 760. 761. 762.
    763. Hiemps magnus erat.
    764. 765. 766. 767.
    768. Pippinus rex obiit, et Carolus et Carolomannus reges facti sunt.
    769. 770. 771.
    772. Carolus in Saxonia conquesiuit Eresburc et Irminsul,  et Tassilo Carentanus, Adrianus papa factus est.
    773.
    774. Carolus Papiam cepit. Sanctus Hrodpertus translatus est.
    775. 776. 777. 778. 779. 780. 781. 782.
    783. Huni ad Enisam uenerunt, sed ibi nocuerunt nichil.
    784. Hiltigart regina et Arpeo  episcopus obierunt, et Atto  episcopus factus est.
    785. Pugna Baiowariorum cum Hrodperto ad Pauzana  . uirgilius episcopus  et Oportunus abbas  obierunt.
    786. Hartrat malum consilium fecit; et signum in uestimentis hominum. Arn episcopus   ordinatus est.
    787. Domnus Carolus rex Rome fuit, et inde ad Leh; obsidem Tassilonis filium Theodonem tulit.
    788. Tassilo captus est, et Huni ad Furgali  et in Baiowaria; et Carolus primo in Baiowaria.
    789. 790.
     791. Carolus primo in Huniam.
    792. Synodus contra Felice in Reganesburc; et malum consilium  contra Carolum.
    793. Carolus per fossatum Alhmonem.
    794. Synodus ad Franchonouadam.
    795.
    796. Adrianus papa obiit. Huni se reddiderunt. Leo papa factus est.
    797.
    798. Arn archiepiscopus factus est.
    799. Leo papa martyrizatur.
    800. Liutgardis regina obiit.
    801. Carolus imperator factus est.
    802. Cadaloc et Goterhammus seu ceteri multi interfecti fuerunt ad castellum Guntionis  .
     803. Carolus ad Salzburc monasterium fuit.
    804. Saxones ab ultra Albium  expulsi. Athwinus obiit.
    805. Leo papa ad Carisiaco noster domnus habuit. Cabuanus  uenit ad domno Carolo, et Abraham cagonus  baptizatus super Fiskaha  .
    806. Carolus regnum diuisit inter filios suos in Theodonis uilla.
    807. 808. 809.
    810. Pippinus obiit 8. Id. Iul. Magna mortalitas animalium fuit.
    811. Carolus iunior obiit, 2. Non. Decembr.
    812. Bernhardus a domno Carolo rex factus est.
    813. Domnus Carolus imperator Hludowico filio  suo coronam imperii imposuit.
    814. Domnus Carolus imperator obiit 5 Kal Febr. etatis sue anno 71o, et domnus Hludowicus imperare cepit.
    815.
    816. Leo papa obiit. Stephanus papa factus est et in mense Octobr. in Remis ciuitate domnum Hludowicum ad imperatorem benedixit.
     817. Pascualis papa factus est, et Baturicus episcopus  .
    818. Pernhardus rex carmalum  leuauit.
    819. Pernhardus interiit. Hiltipaldus episcopus  obiit et Odolfus  comis. Liudwit carmulam leuauit.
     820. Hostis magna contra Hliudwitum.
    821. Alia hoste.
    822. Domnus Hludowicus ad Franconouadam, et Hludharius in Langobardiam.
    823. Hiemps magnus, similiter siccitas grandis et tamis ualida  .





ANNALES SANCTI EMMERAMMI RATISPONENSIS MINORES


 ANNO INCARNATIONIS DOMINI.

    732. Gaubaldus  ordinatur episcopus  .
    743. Karolus imperator natus est.
    756. Sintpertus ordinatur episcopus.
    792. Adalwinus ordinatur episcopus.
    814. Karulus imperator obiit  .
    817. Baturicus episcopus ordinatur.
    844. Salzpurc cremata est.
    845. Pattauia crematur.
    848. Erchanfridus ordinatur episcopus.
    858. Ambricho ordinatur episcopus.
    862. Erchanfrid obiit.
    865. Terre motus fuit.
    890. Sic cremata est Radisbona. Ambricho episcopus, Ethico abbas obierunt. Aspertus  ordinatur  episcopus.
    893. Asperht episcopus obiit.
    894. Tuto ordinatur episcopus.
    895 Zuendipalc dux obiit.
    896. Terre motus secundus fuit.
    906. Radasbona igne cremata.
    907. Exercitus Baiowariorum occisus fuit  .
    933. Isangrim ordinatur episcopus.
    942. Guntharius ordinatur episcopus, post 30 hebdomadas obiit.
    944. Michel accepit ferulam.
    945. Occisio paganorum  ad Weles.
    947. Berachtoldus dux  obiit.
    948. Heinricus dux  effectus est. Et Otto rex  Radasponam uenit  . Et ingens thonitruum factum est. Occisio paganorum ad Norrun  .
    951. Perahtold filius Arnulphi expulsus est de Norica.
    972. Sanctus Wolfkangus ordinatur episcopus.
    975. Ramuoldus a sancto Wolfkango ordinatur abbas  .
    995. Gebehardus primus ordinatur episcopus.
    1000. Wolframmus ordinatur abbas.
    1006. Wolframmus iniuste deponitur, et Richoldus substituitur.
    1023. Gebehardus secundus ordinatur episcopus.
    1024. Heinricus imperator obiit, Chuonradus successit.
     1028. Richoldus cecitate percussus sancto Hartwico abbatiam reliquit. Is anno secundo sponte regimen monasterii deseruit, cui Burchard successit.
    1036. Gebehardus tertius ordinatur episcopus.
    1037. Burchard abbas apud Romam in pascali die defunctus est; cui successit Oudalricus.
    1044. Beringerus ordinatur abbas.
    1048. Reginwardus ordinatur abbas.
    1052. Translatio sancti Wolfkangi episcopi, et dedicatio cripte eius.
    1060. Otto ordinatur episcopus.
    1062. Conbustio cenobii sancti Emmerammi idibus Aprilis.






ANNO DOMINI MXXXI.
ARIBO MOGUNTINUS ARCHIEPISCOPUS.





NOTITIA HISTORICA.


Aribo, ex gente comitum Summuntarianorum  archiepiscopus Moguntinus ab anno 1021 ad 1031, prefuit concilio Moguntino anno 1023 et Selgenstadendibus anno 1024 et 1026; atque preter epistolas ad Bernonem abbatem, laudatas Trithemio cap. 309, Scripsit Commentarium in psalmos graduum, quem memorat Sigebertus cap. 140. Plura de hoc Aribone Georgius Christianus Ioannis ad librum u Nicolai Serarii, tom. I Rerum Moguntiacarum, pag. 463 seq.





CONCILIUM SALEGUNSTADIENSE. In causa discipline ecclesiastice celebratum anno Redemptoris nostri 1022, tempore Benedicti pape et Henrici imperatoris, presidente ARIBONE.






ANNO DOMINI MXXXII.
EBALUS REMENSIS ARCHIEPISCOPUS.





NOTITIA HISTORICA.


 Ebalus, comes Rociacensis, primum laicus, nupserat Beatrici de Hannonia, filie Rainerii comitis et Harwidis Roberti Francorum regis sororis. Electionem eius sic narrat Chronicon Cameracense lib. III, cap. 25: »Defuncto Arnulfo Remensium archiepiscopo, Azelinus  Laudunensis quemdam laicum Ebulonem nomine, antea suum secretarium et sue calliditatis conscium, acclamauit; et ut rex concederet suis adulationibus impetrauit; uirum sane nullius discipline, nichil etiam litterarum preter pauca syllogismorum argumenta scientem, quibus idiotas ac simplices quoque ludificari solebat. Sub specie uero litterarum ad tanti honoris fastigium multo ante tenderat, spemque suam multa pecunia cumulabat, quam usuris  turpiter coaceruauerat. Hoc quoque Azelinus multo  ante quesiuit, et nunc maxime insudabat quatenus per eum suas calliditates liberius exerceret.« Habet uero contra illud testimonium manifeste pugnantem Fulbertum Carnotensem, qui in epistola 38 Guidoni cepiscopo suo ab ordinatione Ebali Remensis nichil esse metuendum ostendit, »Si est, ut dicitur, ab infantia Christianus, sano sensu, sacris litteris eruditus, sobrius, castus, amator pacis et dilectionis, nullo crimine, nulla infamie nota turbatus, tandemque a clero et populo sue ciuitatis electus; magni etenim uiri, inquit, Ambrosius Mediolanensis et Germanus Antissiodorensis aliique nonnulli, quia tales in laico habitu exstiterunt, subito nobis sancti presules exierunt.

Quin et idem Fulbertus, cum propter damna quedam  Ecclesie Remensi ab Odone Campanie comite  illata Ebalus animo remissior loco cedere meditaretur, eum ne curam gregis Domini relinquere uellet, cohortatus est: »Audiui, inquit, sic te merore afflictum ut curam gregis Dominici relinquere uelis; quod ego acriter et amice redarguo, testans te, si hoc egeris, non fuisse pastorem.« Alias denique luculentioris adhuc testimonii litteras legeris apud cumdem, que sic incipiunt: Gloria et honore digno Patri et archiepiscopo Ebalo; ita uero desinunt, uale in infinitum.


Angele consilii magni te consule Christi.

Sedebat Ebalus anno 1022 ex Chronico Centulensi; sed ostendimus in Arnulfo decessore suo  initia pontificatus eius ad annum 1021 reuocanda esse. Anno 1026 restituit monasterio Mosomagensi ecclesiam Duziaci quam antiquitus possederat. Anno 1027 Henricum I regem, uiuente adhuc Roberto patre, coronauit die Pentecostes. Anno 1032 procurauit instaurationem monasterii Sparnacensis. Obiit u Idus Maii ex Necrologio Remensi, anno 1033 ex Chronico Mosomagensi corpus eius sepultum iacet iuxta gradus chori uersus Odeum sub lapide cui inscriptum est solitarium eius nomen Ebalus archiepiscopus. Dedisse dicitur canonicis suis ecclesiam de Bethana curte pro anniuersario suo.





EBALI ARCHIEPISCOPI REMENSIS CHARTA PRO CeNOBIO MOSOMENSIS. 


 In nomine summe et indiuidue Trinitatis. Ego EBALUS, superna largiente gratia, licet indignus, sancte Remensis Ecclesie archipresul.

Notum uolumus esse uniuersis uiris religiosis, clericis, necnon et fidelibus laicis, quod uenerabilis abbas Sancte Marie Mosomensis ecclesie, Boso uocitatus nomine, adiit nostre paruitatis presentiam, humili deuotione rogans ut ecclesiam in uilla que dicitur Duziaco sitam, ecclesie sibi Dei nutu commisse antiquitate subiectam, sed negligentia et incuria suorum antecessorum aliquandiu substractam, amore Dei, et causa paruitatis loci, seu remedio anime mee, antecessorumque meorum ad supplementum uictus fratrum inibi sub regula sancti Benedicti militantium restituerem. Cuius humili petitioni,  penurie loci compassus, assensum prebui,  eamque predicto loco, nonnullis fidelium coram astantibus, prout iam ex uoto destinaueram, reddidi; auctoritate Dei omnipotentis, sancteque Marie eius genitricis, omniumque sanctorum, necnon pontificali decreto nostre auctoritatis interdicens ne ullus nostrorum successorum iam dicto loco aliquo modo eamdem subtrahat ecclesiam, uel preiudicium faciat. Et ut hec nostra donatio per succedentium temporum curricula firma et inconuulsa, et absque ulla contradictione iniquorum uirorum quieta permaneat, manu nostra firmauimus, nostrorumque fidelium manibus roborandam tradidimus.

Signum Ebali Remorum archipresulis. Signum Adalberonis episcopi. Signum Hugonis archidiaconi. Signum Harduini archidiaconi. Signum Alulfi  archidiaconi.





CLERI NOuIOMENSIS ET TORNACENSIS EPISTOLA Ad episcopos prouincie Remensis, de episcopo eligendo. 


 Domino EBALO, gloriosissimo Remorum archiepiscopo, et ceteris diecesis metropolis episcopis, ADALBERONI scilicet Laudunensi episcopo, ROTGERO Catalaunensi, GERARDO Cameracensi, uARINO Beluacensi, uUIDONI Siluanectensi, FULCONI Ambianensi, DROGONI Taruanensi, clerus et populus Nouiomensis  ac Tornacensis Ecclesie, huic sancte sedi specialiter obsequentes.

Quoniam, secundum canonicam institutionem, nullam Ecclesiam, pastorali regimine destitutam, preter metropoliticam ac diecesanorum episcoporum auctoritatem, ad antistitem subrogandum fas  est aspirare, uestre sanctitatis excellentiam, patres beatissimi, necessitate coacti adimus, et sicut ad montes Dei oculos dirigimus, per quos nobis auxilium uenire, Deo propitiante, confidimus. Sublimes enim montes merito uocati, cedrorum Libani celsitudinem uerticis dignitate precellitis, in quibus diuinitus constituta esse dignoscitur habitatio Dei uiuentis; celo si quidem proximiores effecti, a uero sole, qui Pater luminum uocatur et est, a quo totius luminis origo procedit, ui cuius irradiati, inferiores quoque illati luminis participatione illustratis, ac celesti rore a superioribus defluente humiliores secundos efficitis; sub umbram igitur uestri culminis fiducialius confugientes, uestra protectione tueri deposcimus quatenus, diuturni luctus elogio  paterno more compatiendo, nobis suffragium consolationis prebeatis, et spem incepti gaudii ad effectum perducere non differatis. Dolemus quidem et eiulando lacrymis deficimus, utpote piissimi patris nostri Harduini, uidelicet episcopi, morte admodum desolati, quem, proh dolor? communis humane conditionis casus nobis repente subripuit; miseratione autem serenissimi regis Rotberti in nostra tribulatione consolari cepimus, cuius immensa pietate ad petitionem totius Ecclesie rectorem petiuimus dominum, uidelicet Hugonem, Ecclesie nostre Tornacensis prepositum, Cameracensis autem archidiaconum, quem communi uoto pastorem eligimus, rectorem deposcimus, pontificio proclamamus. Eligimus ergo eum talem qualem iubet apostolica et canonica auctoritas, fide catholicum, natura prudentem,  docibilem, patientem, moribus temperatum, uita castum, sobrium, humilem, affabilem, misericordem, litteratum, in lege Dei instructum, in Scripturarum sensibus cautum, in dogmatibus ecclesiasticis exercitatum, et secundum Scripturarum tramitem traditionemque orthodoxam, et canonum ac decretorum sedis apostolice, presulum constitutiones, sano sensu ecclesiasticas regulas intelligentem, sanoque sermone docentem atque seruantem, amplectentem eum qui secundum doctrinam est fidelem sermonem et cum modestia corripientem eos qui resistunt, et si qui sane doctrine aduersantur eis resistere et redarguere sana doctrina preualentem; hospitalem modestum, sue domui bene prepositum, non neophytum, habentem testimonium  bonum; in gradibus singulis, secundum traditionem ecclesiasticam, ministrantem ad omne opus bonum, et ad satisfactionem omni poscenti rationem. His ergo et aliis uirtutibus plenissime pollentem, omnimodis petimus ut quantocius uestra benedictione nobis illum consecretis antistitem, quatenus, auctore Deo, plebs que diu episcopali regimine caruit, sub tanto pontifice, ad pastorem et episcopum animarum nostrarum conuersa, suo Domino militare ualeat, quia, testante Scriptura, integritas presidentium salus est subditorum, et ubi incolumitas est obedientie, ibi sana est forma doctrine; quia autem omnes nec euectione equorum, nec officio pedum adesse ualemus, unanimes huic scripture assensum prebemus.




ANNO DOMINI MXXXIII.
IOANNES XIX PAPA





NOTITIA HISTORICA.


 Ioannes XIX, Romanus, ex comitibus Tusculanis, qui et Signie, et de comitibus dicti sunt, Gregorii filius, Benedicti uIII, predecessoris sui, frater Germanus, que res rarissimo exemplo accidit, semel in Stephano II et Paulo eius successore, qui fratres fuerunt, sicut et nunc in Ioanne et Benedicto uIII secundo accidit, et nusqnam alias contigisse inuenitur.

Episcopus fuit Ioannes, Portuensis, Henrico et Chunrado iunioribus imperatoribus Augustis, sedit annos uIII, menses IX, dies IX; ex monacho S. Benedicti in monasterio S. Anastasii Rome, Guidone et Theoderico uetustis auctoribus tradentibus; creatus  pridie Kal. Martii, a Tusculanorum comitum factione suffectus. Ioannem hunc Platina XXI nominat, quia in numerum pontificum perperam refert Ioannem feminam fabulosam, et Ioannem XuIII qui sedem pontificiam usurpauit contra Gregorium quintum legitimum pontificem. Ipse tamen in diplomatibus suis, quorum hodie multa exemplaria exstant, se XIX appellat.

Henricus imp., morbo, quo decubuerat, ingrauescente, quoniam filios non habebat, Chunradum Franconie ducem sibi successorem eligere consuluit; Chunigundem uxorem uirginem declarauit, uirgo ipse defunctus, maxima eius puritatis apud  homines opinione relicta, III Idus Iulias anni 1024 exspirauit, cuius memoria inter beatos recolitur pridie Idus Iulii.

Chunradus II imperator Rome in basilica uaticana, die Pasche, uII Kal. Aprilis, a Ioanne decimo nono papa, coronatus est, anno 1027, qui Romanos minis terruit Ioannem pontificem infestantes, exitium quoque interminatus, nisi a uexando pontifice quiescerent.

Basilius iunior Augustus circa Kal. Octobris mortuus est Constantinopoli.

Imperator Constantinus X Aug. solus imperauit annos II, mens. XI.

Anno 1028 uido Aretinus, uir artis musice eruditissimus, nouam uocum flectendorum disciplinam,  que in hunc usque diem obseruatur, per litteras syllabasque flexuris digitorum leue manus adiungendas edidisse fertur, aliaque composuit opera, quorum Trithemius meminit.

Imper. Constantinus X Aug. obiit circa Kalend. Septembris, anno 1029.

Imp. Romanus Iu Argyrus Aug. imperauit annos u, menses uI.

Sub Ioanne decimo nono, anno Domini 1030, congregatio tertia Sancti Benedicti, que uallis-Umbrose dicitur, originem habuit. Eo enim anno prima eiusdem comitia habentur, quibus ipsius auctor et fundator B. Ioannes Gualbertus, Florentinus, uir sanctissimus, abbas generalis creatus est. Is adhuc iuuenis cum fraternam cedam magna armatorum  manu ulcisci procuraret, casu hostem obuium in oppido Miniatis habuit. Qui terrore perterritus, illico Ioanni supplex factus, ad ipsius genua procidens  ueniam Christi gratia petebat; qui cum illesum abire permittens, statim proximum templum ingressus est, Crucifixum continuo, cuius simulacrum orabat, referre ei capite inclinato ob eius facti gratias, ut ipse et omnes qui aderant clare conspexere. Quo prodigio attonitus, relictis omnibus, monasticam uitam elegit, et in loco qui uallis-Umbrosa dicitur, iuxta Appenninum secessit: inibique disciplinam sub S. Benedicto regulam amictu coloris ueneti instituit. Quam Alexander II et Gregorius uII confirmarunt. Obiit anno Domini 1074, in cenobio Possiniano, Iu Idus Iulii, miraculis clarus, ibidem sepultus. Quem cum inter sanctos a Gregorio septimo declaratum uera fama referat, Celestinus III idem certus approbauit. Cuius successores uiri optimi  Patres institutum promouere, et hoc ex chronicis Bernardi monachi, et S. Antonini traditur.

Anno 1031 in Campania B. Dominicus, mirabilium patrator operum, multorumque fundator cenobiorum apud Soram iam ferme octuagenarius obiit, atque in monasterio quod postea ab eo nomen accepit sepultus est. Hunc Loricatum Petrus Damiani uocat, quod ad macerandum interioris amictus asperitate carnem lorica uteretur.

Concilia tria sub eius pontificatu habita, Gerbicense, et Franckofordiense, anno 1024, et Auburiense anno 1030.

Ioannes autem, cuius uita mirifice laudatur, anno pontificatus sui uIII, mense IX, die X, moritur uI  Idus Nouembris, anno 1032, sepultus ad S. Petrum. uacauit sedes dies duos. Auctores Glaber Rodulphus, et Leo Marsicanus in Historia Casinensi.





NOTITIA DIPLOMATICA.


    Ioannis XIX bulle sunt scripte per manum,
    Ioannis Sergii notarii regionarii et scriniarii S. R. E. 
    Ioannis Rogerii notarii regionarii et scriniarii S. R. E.  
    Ioannis Georgii notarii regionarii et scriniarii S. R. E.  
    Ioannis Ioannis cardinalis et cancellarii uice Petri diaconi ; cf. bullam apud Ughelli Ital. Sacr. u, 1110.
    Date p. m.
    Date p. m. Benedicti Portuensis episcopi et bibliothecarii S. apost. Sedis. 
    Date p. m. Benedicti Portuensis episcopi, uice Peregrini, Coloniensis archiepiscopi, bibliothecarii S. Sedis apost. 
    Date p. m. Bosonis episcopi S. Tiburtine Ecclesie et bibliothecarii S. apost. Sed. 
    Date p. m. Petri episcopi Prenestine Ecclesie et bibliothecarii S. apost. Sed. 







IOANNIS XIX PAPAE EPISTOLAE ET DIPLOMATA.



I. Ioannis XIX pape priuilegium pro Ecclesia Portuensi. 
[MARINI Papiri diplomatichi, I, 70.]


IOANNES episcopus, seruus seruorum Dei, carissimo  in Domino Iesu Christo filio BENEDICTO, sancte Portuensis Ecclesie episcopo successoribusque suis in perpetuum.

Quoniam semper sunt concedenda que rationabiliter a fidelibus fiunt postulata, oportet nos in concedendis priuilegiis nostram beneuolentiam largiri  et munificentiam. Et quia a perfectionis culmine, secularibus prepediti negotiis, ualde distamus, ex eo nos potissimum ab omnipotenti Deo ueniam promereri et gratiam adipisci confidimus, si rectitudinis normam tenentibus et euangelica conuersatione pollentibus defensionis et nostro munimine subrogamus. Unde, quia tua dilectio a nostra sublimitate humiliter expetiit, quatenus concederemus et confirmaremus uobis uestrisque successoribus in perpetuum episcopatum supradictum cum pertinentiis suis; inclinati precibus uestris, per huius precepti seriem concedimus et confirmamus uobis uestrisque successoribus in perpetuum predictum episcopium, scilicet Portuensis Ecclesie, quod positum esse uidetur foris predictam ciuitatem  Portuensem, cui uocabulum est sancti Hyppoliti, cum uineis et hortis qui sunt in circuitu eiusdem ecclesie, pariter et clausuram , et uineam unam in integrum, sitam in Cardeto, et in Finilia clausuras duas cum uineis, et terris infra se.

Omnia hec posita in insula maiore, imo et ecclesiam S. Marie  pariterque ecclesiam S. Laurentii cum episcopio, et cum cellis, et hortis atque uineis, clausuras quinque; in una quidem est ecclesia S. Petri, et S. Georgii, et S. Theodori; in alia uero est ecclesia S. uiti sicuti a muro, et a  fluuio Tiberis, atque limitibus circumdatur, tertia super ripam fluminis,  quarta iuxta S. Laurentium, et usque in predium Traianum. Necnon clausuram de uinea in loco qui uocatur Scaraio, et aliam petiam que appellatur Clusura, et uinee petiam unam in Turre Cucuzuta , et aliam in Monton. uerum etiam et fundum unum in integrum qui dicitur Bacatu  cum appendice sua, que uocatur Scriptula , in qua sunt cisterne antique posite iuxta eamdem ciuitatem Portuensem, sicuti incipit a primo latere ab arbore que dicitur Tramarice , dirigitur in Colunnella, que in campo stare uidetur milliario secundo distante ab eadem ciuitate, et deinde pergente recto itinere per Salariam, et usque ad attegiam piscatoriam, et ex inde remeante ad mare per Buccinam, et circumeunte  littus maris usque ad Sanctam Nympham, et usque ad Focem Miccinam, cum locis qui dicuntur Iuncera  usque ad balnearia, et usque ad locum qui Portus Traiani uocatur, et usque ad palatium qui uocatur Progesta, et usque ad ciuitatem ipsam uetustissimam cum lacu Traiani. Nec non et castellum aliud minus in integrum cum omnibus ad illud pertinentibus; et in ciuitate Constantiniana omnia que ibidem predictum episcopium habere dignoscitur, una cum Ecclesia beatorum apostolorum Petri et Pauli destructa, cum cryptis, ubi animalia ipsius Ecclesie manere uidentur,  extendentibus se usque S. Mariam, que ponitur in arcu cum  cisterna, et usque ad domum que uocatur Balneum ueneris, et usque ad  uiam publicam infra ipsum castellum, atque cannetum de ipsa ciuitate, scilicet monasterium S.  Agnetis cum salariis et uineis que  infra se habere uidetur. Porro et fundum in integrum qui uocatur Palmis, cum casis, uineis, terris et pascuis, extendentem se usque ad Furnum antiquum, qui est iuris supradicti episcopii; et in eodem fundo monumentum antiquum, esse uidetur, positum uia Portuensi milliario ab urbe Roma plus uel minus decimo. Itemque insulam minorem in integrum, cum uineis et casis, seu terris, cum loco qui uocatur Scaraio, qui olim fuit portus Traiani, coherente eidem fundo Baccani, et cum omnibus ad eum pertinentibus; pariterque et fundum in integrum  qui uocatur Iudeorum, et fundum qui uocatur Gualdus  cum omnibus eorum pertinentibus positum iuxta predictam ciuitatem antiquam, etiam et filum saline in integrum, situm in uII fila. Item et in Baccani et in Generula  fila nouem, omnia fila salinarum que ad uestrum episcopium pertinere noscuntur; seu et fundum in integrum, qui uocatur Gualdus Maior, cum ecclesia S. Auree et monumento suo, et terra sementaritia que appellatur Planura, in qua cisterne uidentur esse  positum infra fluuium, et formam que uocatur Arcioni. Nec non et confirmamus uobis curtem in integrum, que dicitur Galeria, in qua est ecclesia S. Marie cum caminatis seu orticliniis , atque diuersis cubiculis,  et omnibus suis edificiis que infra se et circa se habere dignoscitur, cum omnibus finibus, terminis, limitibusque suis, terris casalibus, siluis, atque pantacicis  cum ponte, et ipsum riuum qui uocatur Galeria, usque ad flumen, una cum campis, pratis, pascuis, salictis, arboribus fructiferis et infructiferis diuersi generis, puteis, fontibus, riuis, aquis perennibus cum locis ad aquimola facienda, uel cum omnibus ad predictam curtem, que uocatur Galeria, pertinentibus. Simulque pratum in integrum cultum et assolatum, situm in campo qui uocatur Merul, et uadit per montem quem olim detinuit Ioannes de Miccina, et heredes  Stephani Numemculatoris, et exinde ducitur  per casale quem olim detinuit Ioannes  de Sergio, et transit  aliam uiam Carrariam, et uenit in casale quem detinent heredes Transtiberini, sicut per affines marmoreos designatur; et exinde uadit in casale monasterii sanctorum Cosme et Damiani, et pergit per fossatum antiquum, quod uerni tempore ducit aquam in riuum Galerie,  pergentem ad molam de Silua, et reuoluentem  per uiam carrariam usque ad uallem mediam de monte qui uocatur Zunul, et pergentem  usque ad Staffilem, qui stat in Lintiscino, et usque in caput de ualle  concludentem totum campum usque in pedicam que uocatur  Ticli, et piscinam Galiardam concludentem  ipsam pedicam, ubi sunt fila XXX pergentem iuxta fila que sunt monasterii  di Miranda usque in Stagnum Maius, et  per ripam Stagni usque in Bordunariam, et a  pede filorum usque in Baccani, et usque in terra de predicti episcopii, et usque in formam que uocatur Arcion., et per ipsam formam usque in riuum qui uocatur Galeria, et ultra Galeriam per formam usque in predictum primum affinem de Prata Caraci.

Infra hos uero fines loca et uocabula sunt hec sequentes: Cesarius, Palmis, Sorbilianus, Pantanum maius, Clusa uetere , Meodian , Ruginosus mons Cannoparius, Celza, Limes maior , Stagnellum maledictum, Ticeli, Piscina Galiarda, Olibastrum, Stagnellum peregrinum cum omnibus eorum pertinentiis. Nec non et confirmamus uobis uestrisque successoribus Perpetualiter quatuor in integrum principales untias, quod est tertia pars de toto stagno maiore Portuensi. Itemque concedimus et confirmamus uobis uestrisque successoribus turrem in integrum que uocatur de Albo, cum casis, uineis, hortis, terris, campis, pratis, pascuis, siluis, pantanis et riuis, cultis et incultis, uacuis et plenis, et cum omnibus ad predictam  turrem generaliter et in integrum pertinentibus, sicuti  affines eius designant, a primo latere riuus qui uocatur Galeria, et a secundo latere fluuius qui uocatur Tiberis, et a tertio latere Puluerinula, et a quarto latere forma que uocatur Arction. Concedimus etiam ipsis hominibus qui pro tempore habitaturi sunt in predicta Turre, ita ut nullius potestati, nullius ditioni sint subditi, aut alicui homini seruiant, aut hostem faciant nisi episcopo, qui iam in dicto episcopio fuerit. Nec non et confirmamus uobis uestrisque successoribus in perpetuum omnes res et facultates, mobiles et immobiles de illis hominibus qui sine herede et intestati ac subito preoccupati iudicio  mortui fuerint, et minime per se ordinare ex eorum facultatibus possunt in lota Portuensem ciuitatem, seu in   Transtiberim, uel in insula Licaonia, siue ubicunque uestri episcopii iura esse uidentur. Ipsam sanctam matrem Ecclesiam Portuensem constituimus , itaque confirmamus  habere hereditatem, qui per tempora in iam dicto episcopio ordinati fuerint, quomodo eis placuerit ordinandi et disponendi habeat licentiam ut non in eternum pereant, sed in quantum poterint eorum semper orationibus  adiuuentur.

Insuper concedimus uobis, uestrisque successoribus in perpetuum ex iure sacri nostri palatii Lateranensis quod ad publicum nostrum pertinet totum  Castaldaticum in integrum Portuensem, uel quidquid usque hactenus nostri  casteldiones de tota Portuensi ciuitate, siue de portis uel de nauibus, nec non de tota Burdunaria, uel quidquid extra uel infra ubicunque illis pertinuit; de iam dicto ministerio uobis uestrisque successoribus perpetuis temporibus tribuimus  possidendam, ita ut qualemcunque hominem ibidem constituere uolueritis castaldum aut mandatarium, uestre potestati consistat, et quidquid ex ipso ministerio acquisierit uel habere poterit, uobis uestrisque successoribus deferatur, quidquid uobis placuerit exinde faciendi, tamen si nostro comiti, uel nostrorum successoribus placuerit de illo, quod ad nostrum palatium pertinet, fidelitatem iuret. Ipsi namque comites, qui per tempora  ibidem fuerint  nullo  modo alium castaldum aut mandatarium audeam ordinare uel constituere, preter illos quos uos uel uestri successores ordinatis uel constitutis. Quod si fecerint, uel de iam dicto castaldatico aliquid uiolenter abstulerint, uel que a nobis uobis uestrisque successoribus tradita sunt frangere aut contraire uoluerint, unusquisque Iu lib. auri persoluat; medietatem uero episcopatui, et medietatem in nostro palatio, et quod ab eis in  nostrum castaldionem, uel in  mandatarium ordinatum fuerit euacuetur. Si uero contumax exstiterit, usque ad ueram  satisfactionem excommunicatus existat.

Itemque concedimus et confirmamus uobis uestrisque  successoribus in perpetuum de ciuitate Portuense duos piscatores et duos curiales, quales uos uel uestri successores eligere uolueritis de ipsis hominibus qui ibidem fuerint, aut inueniri potuerint. uestre itaque religiositati hec omnia in perpetuum concedimus et confirmamus. Item statuimus quod ipsi duo  ulterius nullam dotationem aut seruitium faciant, nec ad placitum distringantur ab aliquo, qui pro tempore in ipsa ciuitate Portuensi dominatum tenuerit, sed tue tuorumque successorum illos submittimus potestati. Item confirmamus uobis uestrisque successoribus casale unum in integrum, quod uocatur Genisianum  et Malian. Cum insula modica ultra riuum in ipso loco positum,  cum omnibus sibi pertinentibus, positum uia Portuensi  iuxta Malian. iuris monasterii S. Pancracii. Etiam et confirmamus uobis uestrisque successoribus in perpetuum totam insulam que uocatur Licaonia, in qua est ecclesia Beati Ioannis Baptiste  ecclesia Sancti Adelberti cum casis et oratoriis infra eamdem curtem, cum hortis et aquimolis pertinentiis suis infra hanc urbem Romam sitam sicuti  extenditur ab uno capite usque in aliud caput ipsius insule, ubi flumen diuiditur. Et sic inferius usque ad terminum uestri episcopii et sub prelibato ponte ad triginta pedes inferius per aquam et siccum. Simulque concedimus  et confirmamus uobis Manum S. Marie, Sanctique Baptiste Ioannis, cum horto uineato, sicuti in chartulas acquisitionis uel offertionis in Leone pie memorie presbytero fascicula contineri uidetur, scilicet domibus, tricliniis et parientinis, una cum porta et puteo aque uiue, seu attegiis, nec non et hortis cum uniuersis arboribus pomarum atque oliuarum, posita Rome regione septima, in loco qui uocatur Proba iuxta monasterium S. Agathe super Sobora, affines uero ab utroque latere uie publice.

Preterea confirmamus uobis uestrisque successoribus in eadem ecclesia horta, ceparia, seu olearia, una cum terra seminaritia que ponitur in monte Albino, et aliam terram sementaritiam in integrum cum parietinis, et omnibus suis pertinentiis,  positam foris portam Salariam ad cliuum cucumeris. Pari modo concedimus et confirmamus uobis uestrisque successoribus in perpetuum omnem ordinationem episcopalem, tam de presbyteris quam diaconibus uel diaconissis seu subdiaconibus, ecclesiis, uel altaribus que in tota Transtiberi necessaria fuerit faciendum, nisi forte cardinalis presbyter, uel cardinalis diaconus, uel subdiaconus, uel acolytus sacri palatii Lateranensis efficiatur  sed omnia tibi tuisque successoribus, uel episcopis qui a uobis inuitati fuerint ordinandi, benedicendi, consecrandiue concedimus potestatem, et ne parochia uestra aliquo peruadatur episcopo, fines eius per hoc nostrum apostolicum priuilegium intimare, tueque ecclesie confirmare curamus incipiente   quoque primo termino a fracto ponte, ubi unda diuiditur , per murum uidelicet Transtiberine urbis per Septinianam portam et per portam S. Pancratii, per silicem uero ipsius porte usque ad pontem marmoreum, qui est super Arronem, et ducente per ipsam silicem usque ad Paritorum, indeque reuoluente per paludes usque in mare, indeque ueniente per mare usque ad duo milliaria ultra Farum, et usque in  fontem maiorem; indeque remeante per medium flumen maius uenit usque ad  Ramum fracti pontis, qui est iuxta Marmoratam, indeque ad medium pontem S. Marie, et ad medium pontem, ubi Iudei habitare uidentur  , et redit per medium pontem predictum fractum, ubi iam  de unda diximus, qui est primus affinis absque Transtiberinis catholicis ecclesiis S. Marie uidelicet in Transtiberi, S. Chrysogoni, et sancte Cecilie, uel monasterio S. Pancracii, et sanctorum Cosme et Damiani, tamen in predictis ecclesiis et monasteriis quidquid ibidem ab episcopis necesse fuerit faciendi Portuensibus episcopis, uel ab ipsis inuitatis tribuimus potestatem. Itemque concedimus et confirmamus in iam dicto episcopio plebem S. Marie, et S. Apollinaris in mola rupta, et plebem S. Stephani in Pauzi, et plebem S. Marie in Apruniana , uel omnes ecclesias exiguas uel magnas cuiuslibet nominis, que infra iam dictos affines sunt uel esse  possunt, absque illis quas iam diximus Transtiberi sitis.

Interea sancientes iubemus, sicuti a nostris predecessoribus iussum est, ut in flumine toto, qui iuxta urbem Portuensem decurrit, nullus audeat molendina aut pontem, preter iussionem tuam uel successorum tuorum episcoporum, iuxta priscam consuetudinem, quoquo modo constituere , et cum uel a uobis, uel ab aliis quibus tamen uos faciendum iniunxeritis constitutum , aut factum fuerit, ipsa molendina uel pons uestro  arbitrio dispensentur. Per pontem uero ciuitatis ipsius  si factus fuerit cum plaustro onusto uino uel uictu nemo audeat nec hinc illuc, nec inde huc penitus  transmeare. Iterum  sancientes iubemus ut nullus presb . . . uel cuiuslibet ordinis clericum aliquis audeat de toto prefato episcopatu ad placitum constringere, aut ad contentionem finiendam  compellere. aut aliquod seruitium ab eis requirere, preter episcopos Portuenses, in cuius parochia sunt. Quicunque uero presumptor siue dux, siue comes, uel uicecomes, aut cubicularius, uel a nostra apostolica sede missus, aut qualiscunque interueniens potestas, que de ipsa ciuitate Portuensi dominatum tenuerint, de quocunque fuerint ordine, predicta omnia immobilia loca, aut prenominatum castoldatium, uel duos piscatores, et duos curiales, uel omnes predictos clericos a iure et potestate  atque ditione prefati episcopii auferre uel minuere uoluerit, uel parochiam infringere tentauerit, aut homines in predicta turre habitantes, uel ubicunque proprietas huius episcopii mentionata fuerit, ad publicum seruitium reuocauerit, sciat se compositurum episcopo ipso  qui per tempora fuerit auri purissimi libr. XX et insuper anathemati subiaceat.

Statuentes quippe apostolica censura auctoritate beati Petri apostolorum principis sub diuini iudicii obtestatione, et anathematis interdictionibus, ut nullus unquam nostrorum successorum pontificum, uel alia quelibet magna paruaque persona ea que a nobis ad laudem Dei pro stabilitate uel augmento predicti episcopii statuta sunt, refragari, aut in quoquam transgredi, aut aliquid exinde minuere  audeat, sed sicut superius a nobis statutum uel concessum est, ita perennibus ac perpetuis temporibus sine aliqua minuatione permittat finetenus permanere. Si quis autem, quod non optamus, temerario ausu contra hoc nostrum priuilegium uenire, aut in quoquam ire presumpserit, et sicut superius a nobis statutum est, ita firmiter permanere non dimiserit, et in omnibus non obseruauerit, sciat se, nisi resipuerit, auctoritate Dei omnipotentis, et beati Petri apostolorum principis, atque nostra, qui eius fungimur uicariatione, anathematis uinculo esse innodatum, et a regno Dei alienum, atque cum Iuda traditore Domini nostri Iesu Christi, et omnibus pompis eius omnino incendio concremandum. Qui uero pio intuitu custos et obseruator huius nostri  apostolici priuilegii in omnibus exstiterit, benedictionis gratiam, uitamque eternam a iusto Iudice Domino Deo nostro, et ab omnibus sanctis eius consequi mereatur in secula seculorum. Amen.

Scriptum per manum Sergii sancte Romane Ecclesie scriniarii, mense Maio, indictione uIII.



II. Ioannes XIX Bisantio archiepiscopo Canusino [i. e. Barensi] pallium concedit iuraque eius confirmat.  [UGHELLI, Italia sacra uII, 601.]

IOANNES episcopus, seruus seruorum Dei, reuerendissimo confratri ac nostro spirituali filio BISANTIO, sancte Canusine Ecclesie a nobis consecrato archiepiscopo  omnibus diebus uite tue.

Conuenit apostolico moderamini pia religione pollentibus beneuola compassione succurrere, et poscentium animis alacri deuotione impartire assensum. Ex hoc enim lucri potissimum primum a Conditore omnium Deo in sidereis arcibus prescribitur remuneratio, quando egregia ac uenerabilia loca ad meliorem fuerint sine dubio statum perducta. Igitur, quia postulasti a nobis quatenus ob tuam reuerentiam, atque amabilem fraternitatem, concederemus et confirmaremus cunctis diebus uite tue prefatum archiepiscopatum sancte Canusine Ecclesie cum omnibus sibi adiacentiis uel pertinentiis, uidelicet duodecim episcopatus quemadmodum abolita tempora, scilicet nostris antecessoribus sancte  memorie, decreuerant ut archiepiscopus duodecim sub se ordinaret episcopos. Unde nunc iuste precantium uotis fauemus ut et uobis prenominato Bisantio Angelico archiepiscopo consecrarem in prefate ecclesie sancte Canusine cum uniuersis ciuitatibus, et castellis, hoc scilicet Canusine, Bari, Medunco, Iuuenacio, Melficta, Rubo, Trane, Canni, Minerbino, Aquatecta, Monte Melioris, Labellotatum, Cisterne, Bitalbe, Salpi, Cupersano, Puliniano simul et Catera, et aliarum ciuitatum atque castrorum sibi adiacentium, uel longe lateque ibi posite, donec impleatur duodecimus episcopus. Itaque confirmamus uobis omnes fundos et casales una cum casis et uincis, seruos et ancillas, una cum massis et massariciis atque molendinis, littora cum portu, montibus  et collibus, atque planitiis et pratis, simulque plebibus, siue ecclesiis cum omnibus titulis, siue capellis suis. uerum etiam monasteria uirorum seu puellarum, tam Greca quam Latina, cum uniuersis ordinibus ecclesiasticis, diaconis, subdiaconis, lectoribus, presbyteris, et omnia, et uniuersa predia, et possessiones, cultum, uel incultum, atque cum omnibus que dici et nominari rura solent generaliter, et integro pertinentibus, constitutis a termino Apulie. Preterea concedimus cum auctoritate beatorum apostolorum principis Petri et Pauli, et ceteris simul, qui eorum fungimur uicariatum, quatenus licentiam habeas cunctis diebus uite tue utere pallium, et episcopos consecrare cum omni  humilitate atque reuerentia, quia tale hoc tantum pastoralis officium arripere, si sine interiori uigilantia perpendatur, plus est oneris quam honoris; quippe cum propria non sufficit curare, nisi et salubriter gesserit alienum. His ita breuiter prelibatis, nunc benigne et in Christo amantissime, esto forma omni bonitate, esto forma cunctis uidentibus seu audientibus, imitare suorum uestigia in terris, ut eorum consortes esse mereatis in celis. Quem uero superscriptum archiepiscopatum Canusinum cum omnibus suis pertinentiis, et episcopos ipsos per manus uestras consecrandi, atque usu pallii per auctoritatem apostolicam utendi a presenti octaua indictione omnibus diebus uite tue concedimus, atque confirmamus tenendum atque dominandum,  et omni cum Dei timore regendum et gubernandum, ita ut nullus patritius, seu catapanus, atque excubitus, uel qualiscunque honoris seu dignitatis imperialis sit, audeat uel presumat diiudicare, uel molestare, aut inquietare de ulla re, etiam nullus clericus, nullusque laicus, uel quelibet persona huiusmodi audeat uel presumat ibidem aliqua molesta uel contraria facere. Statuentes quippe apostolica censura, sub diuini iudicii obtestatione et anathematis interdictionibus, ut nullus unquam nostrorum successorum pontificum, siue regum, uel imperatorum, aut cuiuslibet magne, parueque potestatis audeat interdicere, uel confringere hoc quod a nobis constitutum et ordinatum est. Si quis autem, quod non credimus, temerario ausu contra  hoc nostrum instrumentum, apostolicum priuilegium exstiterit, sciat se, nisi resipuerit, auctoritate Dei omnipotentis, et Beati Petri apostolorum principis, et ceteris, anathematis uinculo esse innodatum et a regno Dei alienum, atque cum Iuda traditore Domini nostri Iesu Christi, et omnibus impiis socius sit in infernum. Qui uero pro intuitu custos et obseruator huius nostri apostolici priuilegii exstiterit, benedictionis gratiam, uitamque eternam a Domino percipere mereatur in secula seculorum. Amen.

Scriptum per manus Rogerii notarii regionarii, atque scriniarii sancte Romane Ecclesie mense Iunio indict. octaua. ualete.



III. Bulla Ioannis XIX pape ad omnes reges, episcopos, duces, comites, etc.  [Mémoires et Documents historiques de la Suisse, tom. III, p. 429. Lausanne 1838. 8o]


IOANNES episcopus, seruus seruorum Dei, omnibus regibus, episcopis, ducibus, comitibus atque omnibus principibus, in quorum potestate Romanense cenobium uidetur habere aliquas ecclesias, aut aliquas terras, salutem a Deo et apostolicam benedictionem.

Precor omnem in commune uestram fraternitatem ut pio Dei et sancti Petri nostroque amore, predictum Romanense cenobium, et omnia ad ipsum pertinentes  protegere studeatis, et in omnibus tueamini  et defendatis. Si uero aliquis in uestris potestatibus aut terris exstiterit, qui supra dicto loco uel terris ad eum pertinentibus aliquam iniuriam aut molestiam inferre tentauerit, rogo uestram in commune fraternitatem ut supradicto loco iustitiam et rectum iudicium facere studeatis. Si uero contempserint et in sua malitia perseuerare uoluerint, sciant se a nobis apostolica auctoritate excommunicandos atque maledicendos, nec non et a liminibus sancte Ecclesie arcendos et societate omnium christianorum segregandos, et cum Datan et Abiron, quos uiuos terra deglutiuit, in inferno demergendos, nisi cito ad emendationem uenerint S. Petri Romani monasterii, suique excommunicati atque anathematizati ex parte S. Petri apostoli, qui potestatem a  Domino accepit ligandi atque soluendi, qui terras eiusdem S. Petri iniuste tenent et nolunt reddere: et illi similiter excommunicati, qui eas celant et nolunt indicare uel manifestare ministris SS. Petri, terras eiusdem. Eruntque miseri in inferno damnati cum Iuda, qui Dominum nostrum impiis Iudeis tradidit, et cum Pilato, qui ipsum Dominum iussit crucifigi, et cum Herode, qui se ipsum interfecit, cum his sint omnes illi homines damnati, qui terras S. Petri Romani monasterii iniuste tenent uel celant; tradat eos Dominus corruentes ante hostes suos, per unam uiam egrediantur contra eos et per septem fugiant ab eis et dispergantur per omnia regna terre, sitque cadauer eorum in escam cunctis uolatilibus celi et  estiis terre, et non sit qui abigat. Percutiat eos Dominus amentia, et cecitate ac furore mentis; et palpent in meridie, sicut balpare solet cecus in tenebris, et non dirigant uias suas, omnique tempore calumniam sustineant, et opprimantur uiolentia nec habeant qui liberet eos; uxores accipiant et alius dormiat cum eis uidentibus illis. Domos edificent et non habitent in eis. Plantent uineas et non uindemient eas. Et ueniant omnes maledictiones iste et multe alie super omnes homines qui terras S. Petri Romani monasterii iniuste tenent, uel qui eas celant, nisi cito ad emendationem uenerit.



Iu. Ioannes XIX Ecclesie Silue Candide possessiones, petente Petro episcopo, confirmat.  [UGHELLI, Italia Sacra, I. 93]


IOANNES episcopus, seruus seruorum Dei, dilecto filio PETRO, Domini gratia, episcopo Silue Candide Ecclesie, et per te eidem uenerabili episcopio successoribusque tuis episcopis in perpetuum.

Conuenit apostolico moderamini pia religione pollentibus beneuola compassione succurrere, et poscentium animis alacri deuotione impertiri assensum. Ex hoc enim lucri potissimum premium apud Conditorem omnium Deum promerebimus, quando uenerabilia loca opportune ordinata ad meliorem fuerint sine dubio statum perducta. Igitur quia dilectio tue filiationis postulauit quatenus concederemus et confirmaremus tibi tuoque uenerabili episcopio  ea que a predecessoribus nostris pontificibus, ob restaurationem et restitutionem sacri loci ipsius, et remedium animarum suarum et suorum successorum, in prefatum usum tui episcopii concesserunt atque confirmauerunt, nos, simili clementia premoniti, et inclinati precibus uestris, per huius nostri apostolici priuilegii seriem concedimus et confirmamus tibi, supradicto filio dilecto Petro episcopo, supradictum tuum episcopatum in integrum cum omni integritate sua, cum uniuersis plebibus, titulis, clericis, capellis, massis, curtibus, fundis et casalibus, uillis, uineis, terris, uel omnia que sub iure et dominio eiusdem episcopatus adiacere uel pertinere dignoscuntur, in primis uidelicet massam in integrum, que appellatur Cesarea,  cum fundis et colonis suis, qui dicuntur Furcule, Tondiliani, Martiniani. Item coloniam de Salaro, et de Cortina et de Gradulsi; coloniam de ualle, et de Fontana et de Sancto, et coloniam de Coriliano et de Lauro, simulque coloniam de Casa Noua, colonia de Tribuno et de Masopane, et coloniam de Castanea cupa et de Cobellis, coloniam de Cesario, siue quibus aliis uocabulis nuncupantur, cum omnibus suis uineis, casalibus et appendiciis; et cum omnibus finibus et terminis, limitibus, scilicet terris, campis, pratis, pascuis, siluis, salictis, arboribus pomiferis, fructiferis et infructiferis, diuersi generis, puteis, fontibus, riuis, aquis perennibus, edificiis, parietinis, arenariis, adiunctis, adiacentibusque  suis, et ecclesiam S. Andree apostoli, infra ipsam massam edificatam, una cum colonis atque massaritiis, tributariis et angarialibus, masculis et feminis, filiis et filiabus ac nepotibus ibidem residentibus aut exinde prouenientibus, ubicunque inuenti fuerint, et cum omni censu et dationibus atque functionibus, nec non et angariis pertinentibus positis in territorio Nepesino, milliarium ab urbe Rome uiginti, ex corpore patrimonii Thuscie iuris S. nostre Romane  Ecclesie, et inter affines, ab uno latere, terra monasterii S. Stephani Minoris a S. Petro, et, secundo latere, silua et terra que sunt de Ioanne grammatico, et a tertio latere, pastoritia Donica, et a quarto latere, massa Claudiana. Itemque concedimus  et confirmamus uobis fundum in integrum, qui uocatur Buxus, in quo basilica SS. Rufine et Secunde constructa esse uidetur, et fundum in integrum, qui uocatur Artronum, et montem Iordani, cum casis, uineis et terris, siluis, cultum et incultum, una cum seruis et ancillis, atque colonis ibidem residentibus utriusque sexus et etatis, uel cum omnibus eorum pertinentibus, situ, territorio Silue Candide, et inter affines, a primo latere, terra supradicta S. episcopii, a secundo latere, riuus, qui uocatur Galeria, a tertio latere, Bibaro, a quarto latere, Criptule; nec non fundum in integrum, qui dicitur Mons Aureus, cum omnibus suis pertinentiis, ab uno latere mons qui uocatur Iordanus, a secundo latere, Criptule, a tertio latere casale quod uocatur  Palmira, a quarto latere, fundus, qui dicitur Lauret, et a quinto latere, terra et monasterium S. Martini, seu fundum qui appellatur Mons Grundul cum omnibus ad eum pertinentibus; inter affines, ab uno latere, fundus Aquilin. a secundo latere, fundus Palmi, a tertio latere, fundus Montis Aurei, et a quarto latere, fundus Criptule, et Bibariole atque fundum qui dicitur Oripo, cum omnibus ad eum pertinentibus, inter affines, ab uno latere, bona monasterii S. Martini, et a secundo latere, fundus qui uocatur Insula Sancta, et a tertio latere, curtis S. Petri, et fundus Montis Grunduli, et a quarto latere, insula de curte S. Petri.

uerum etiam fundus qui uocatur Criptulus, et Palmis, cum omnibus eorum pertinentiis, ab uno  latere, fundus Fulisanus, et a secundo latere, fundus Lauret, et a tertio latere, terra S. Martini, et a quarto latere, fundus Seriani; in imo, fundus Isidori cum omnibus pertinentibus suis, ab uno latere, terra monasterii S, Martini, a secundo latere Castagnetol, et a tertio latere, Insula Sancta, denique et ipsum fundum Insulam Sanctam, cum omnibus ad eum pertinentibus, ab uno latere, casale quod uocatur Bruce, a secundo latere Donicus, et a tertio latere Musanus, et a quarto latere Sanctus Laurentius de Panti; pari modo fundum S. Basilii cum omnibus ad eum pertinentibus, ab uno latere, casale S. Petri, qui appellatur Pauli, a secundo latere, uallis que uocatur Intensonosa, et a tertio latere, Barbarol,  a quarto latere, monasterium S. Stephani. Porro fundum Panori, cum omnibus suis pertinentibus, ab uno latere, fundus Aprunianus, a secundo latere Silua Candida, et a tertio latere, Musanellus, et a quarto latere Camiliar, et a quinto latere turris Aureliana, et silex S. Stephani, cum salinaria, atque fundum Laureti, ab uno latere, terra S. Petri, a secundo latere, terra S. Martini, a tertio latere, mons Iliodori, a quarto latere, fundus Oripi, seu casale quod uocatur, Pauli, et fundum Serianum cum omnibus eorum pertinentiis, ab uno latere, terra S. Martini, a secundo latere, Silua Candida, a tertio latere Insula Sancta, et a quarto latere silua S. Petri, nec non casale quod dicitur Castagnolum, ab uno latere sancti quatuor Fratres, a secundo fundus  Orbanula, a tertio Mussan, a quarto Massanell., atque silua que uocatur Magia, cum omnibus pertinentibus suis, ab uno latere riuus de Galesia, a secundo latere, monasterium ueneris, quod uocatur Huppla Ancilla Dei. Omnes uero illos fundos, et casaliacum terris, campis, pratis, pascuis, siluis, cultis et incultis, positis in territorio Silue Candide, milliarium ab urbe Rome plus minus duodecim. uerum etiam aquimolum molentem in integrum in uico qui uocatur Galeria, cum omnibus sibi pertinentibus, et terra Simitaritia, que uocatur Pastina, longe ab uno latere, Gualdus Donicus, a secundo terra S. Petri que appellatur campus Massanus, a tertio latere, mons Actionus, a quarto, mons Pauninus constitutus iuxta supradictum episcopium,  siue alium aquimolum in ipso riuo cum omnibus sibi pertinentibus, iuris ipsius episcopii. Itemque concedimus et confirmamus uobis omnes plebes et ecclesias, parochiasque cum omnibus eorum pertinentibus uel adiacentiis, scilicet plebem S. Marie in Silua Candida cum titulis suis, titulum SS. Ioannis et Pauli in Lutino, et titulum S. Angeli in Musano, titulum S. Donati in Maiorata, atque plebem S. Gregorii in ipso loco, titulum S. Anastasii in Musano et plebem S. Angeli in Ruscindo cum terris suis, simulque plebem S. Ioannis in nono cum terris et titulis suis, titulum S. Martiani in ipso burgo cum terris suis, titulum S. Andree cum titulis suis, nec non titulum S. Marie cum terris suis, titulum S. Nicolai, qui est in castello de monte Depini, titulum  S. Marie qui appellatur Insirigus, cum terris suis, titulum S. Pancratii cum terris et titulis suis, S. Marie in Insula cum terris suis, plebem S. Marie Lutie cum terris suis, insulam S. Ioannis cum titulo et terra sua, titulum S. Gregorii in ipso loco; similiter plebem S. Pauli in Formello, cum terris, uineis, hortis, et oliuetis atque titulis suis, titulum S. Syluestri in columna cum terris et uineis suis, titulum S. Angeli in Mubiano cum terris et hortis suis, titulum S. Martini cum terris suis, titulum S. Genesii in Dalmatia cum terris suis, titulum S. Laurentii in Formello cum terris et hortis suis, titulum S Ioannis in ipso loco cum terra sua, titulum S. Petri cum terra sua, titulum S. Angeli in Laureto, titulum  S. ualentini in Criptullo; item plebem S. Cornelii in Crapario.

Et per huius priuilegii nostri et decreti paginam, in perpetuum confirmamus S. predicto uestro episcopio Silue Candide, cum terris, uineis, et oliuetis et titulis suis, titulum S. Pancratii cum terris suis, titulum S. Marie cum terris et prato suo, titulum S. ualentini cum terris et oliueto suo atque prato, titulum S. Donati cum terris suis, titulum S. Marie cum terris suis, titulum S. Laurentii cum terris suis, titulum S. Anastasii in Cannetalo, cum terris et uineis suis, titulum S. uiti cum terris suis, plebem S. Pauli cum terris, uineis et iuribus suis, titulum S. Syluestri, et S. Angeli cum terris et uineis, et oliuetis et iuribus suis, titulum S. Marie  cum terris et uineis, titulum S. Christiane cum terris, uineis et siluis suis, titulum S. Georgii, titulum S. Martini cum terris et uineis suis, titulum S. Casiani cum terris et uineis, et familiis tribus, titulum S. Anastasii, cum terris et uineis, titulum S. Iustine cum terris et uineis, titulum S. Angeli cum terris suis, titulum S. Gregorii cum terris suis et uineis; similiter plebem S. Marcelli in Quarto decimo cum terris et uineis, et oliueto maiore atque titulis suis, titulum S. Marie in Scrofano cum terris et uineis, titulum S. Stephani in Matera, titulum S. Marie in Matera, titulum S. Blasii in Scrofano, titulum S. Ioannis in ipso Scrofano, et S. Eugenie cum terris et uineis, simulque plebem S. Marie in Molmula cum terris et uineis et titulo suo, et S. Angeli cum terris  et uineis. Confirmamus etiam uobis casalia et colonias, atque castellum in integrum, qui appellatur Dalmachia, Balneo, Stabla, Massauiliana, uel si qui aliis uocabulis nuncupatur, una cum familiis, masculis et feminis, seu colonis per singula loca pertinentibus, cum casis, uineis, terris, siluis et pratis, aquis perennibus, uel cum omnibus ad supradicta casalia, et colonias atque castellum pertinentibus, positum in territorio Nepesino milliarium ab urbe Roma plus minus uiginti; inter affines ab uno latere uia, que est inter militiam de turre de Crapacorio et terram de Pastoritia S. Petri, ab alio latere terra de monte Arsitio, et Focapran, qui uocatur Columella, et terra de turre de Crapacorio, que appellatur Matera, et a quarto latere terra  S. Laurentii, que appellatur Salicara, et riuus qui pergit per Bussetum et Malcan. Itemque concedimus, et confirmamus uobis in perpetuum ecclesiam SS. Rufine et Secunde, sitam Rome iuxta palatium nostrum, cum omnibus ad eam pertinentibus. Etiam concedimus et confirmamus uobis in perpetuum ecclesiam S. Marie, cum omnibus suis pertinentibus infra hanc ciuitatem Romanam, non longe a monte qui Augustus dicitur. Pariter concedimus et confirmamus uobis uestrisque successoribus in perpetuum, sicuti a memorato sanctissimo papa, siue a certis predecessoribus nostris pontificibus concessa et confirmata fuerunt, uidelicet, monasteria quinque S. Stephani Maioris, et Minoris, Sanctorumque Ioannis et Pauli, et B. Martini, atque  Thecle, constituta iuxta magnam ecclesiam S. Petri, cum omnibus eorum pertinentiis, omnesque consecrationes que ibidem sunt, aut in predicta alma ecclesia S. Petri, aut in ceteris ecclesiis, que sunt constitute in tota ciuitate Leonina, et si necessarium fuerit eas consecrare, nullus alius episcopus ad tale ministerium, uel consecrationem accedere presumat, nisi uos uestrique successores episcopi S. Silue Candide ecclesie in perpetuum.

Concedimus autem et confirmamus uobis uestrisque successoribus in perpetuum S. diem Sabbati ad baptismi sacramentum celebrandum, et totum officium faciendum, in ecclesia B. Petri apostoli, et supra magnum altare, in quo toto uen. altari, seu in confessione, quidquid auri, uel argenti, pallii,  uel cere, siue aliarum rerum positum, uel oblatum, uel iactatum fuerit, uel uobis oblatum, ab hora uidelicet diei tertia, qua ingredi ecclesiam ad ordinandum et peragendum diuinum officium uos uolumus, et usquequo expletam S. Dominice diei missam habueritis per uestros curatores in uestram uestrorumque successorum, remota omni contradictione, deueniat potestatem. Et quia usque ad nostrum tempus in prefata ecclesia S. Petri, a qua pene omnes ecclesie doctrinam acceperunt, sicut a magistra et Domina, dies Dominica Palmarum, et dies Cene Domini et Parasceue tam irreuerenter colebantur, ut nec processio cum palmis in ipsa die Dominica ibi fieret, neque in die Cene Domini  Gloria in excelsis Deo diceretur, et in Paraseeue non tam reuerenter uti decebat officium ibi fiebat. Condoluimus, et meliorare hoc cupientes per uos uestrosque successores, statuimus ut omni annua die Dominica Palmarum cum processione ab ecclesia S. Marie in Turri exeatis, et uenientes ad magnum altare S. Petri missam celebretis. Similiter, et omni anno in die Cene Domini uos uestrosque successores missam super eodem Altare S. Petri celebrare, Gloria in excelsis Deo dicere, S. chrisma conficere, et quod ad episcopum pertinet, agere uolumus, et omni anno die Parasceue supra ipsum altare maius S. Petri totum officium reuerenter, ut decet uos uestrosque successores facere uolumus, in quibus tribus missis, scilicet in missa Palmarum, seu in missa  Cene Domini, et in officio Parasceue, quidquid auri uel argenti, pallii, seu cere, uel aliarum rerum supra iam dicto sacro altari S. Petri, siue in confessione positum, aut iactatum fuerit uel uobis oblatum, ab hora qua ipsa missa, et officium inchoata fuerint, et expleta per nostros custodes in uestram, uestrorumque successorum similiter, remota omni contradictione, deueniat potestatem, in quibus quinque diebus si uobis uestrisque successoribus utile uisum fuerit aliquem diaconorum nostrorum ministrare ob honorem S. Petri uestram reuerentiam uolumus petere; potestatem autem eiusdem ecclesie S. Petri et supradictorum suorum monasteriorum, et cuncta ecclesiastica iudicia ipsorum, seu totius ciuitatis Leonine uobis uestrisque  successoribus concedimus et confirmamus, similique modo ad inungendum et consecrandum imperatorem primum uestram et uestrorum successorum episcoporum fraternitatem conuocamus, ut quibus regimen totius Ecclesie S. Petri et ciuitatis Leonine commissum est ab his primum sit benedictum. Nec non cuncta sacra officia, seu mysteria, que nos et successores nostri facere debemus, si egritudine, uel aliqua cura impediti facere non possumus, tam in supradicta Ecclesia S. Petri, et monasteriis suis quam per totam ciuitatem Leoninam, per uos uestrosque successores fieri apostolica auctoritate decernimus.

Consecrationem uero altarium ecclesie S. Petri et aliorum monasteriorum, nec non consecrationem  ecclesiarum, altarium, sacerdotum, diaconorum, seu diaconistarum totius ciuitatis Leonine uobis, uestrisque successoribus in perpetuum, sicut prelibatum est, concedimus et confirmamus. Superque etiam ecclesie SS. Rufine et Secunde, cui Deo auctore presidetis, uobis uestrisque successoribus in perpetuum concedimus et confirmamus etiam ecclesiam S. Adalberti et Paulini cum ecclesia S. Benedicti, et omni sua integritate et pertinentiis, et sicut ad manus uestras hodie tenetis posita infra hanc ciuitatem Romanam in insula Lycaonia, ut sit uobis uestrisque successoribus cum uolueritis episcopale domicilium, et congruum receptaculum opportunumque habitaculum, quemadmodum interesse  uidetur Portuensem ecclesiam, S. Ioannem inter duos pontes, presbyteros uero et clericos, qui pro tempore in eadem ecclesia S. Adalberti, Paulini, et Benedicti fuerint, ita subiectos uobis esse uolumus ut proprios filios ecclesie uestre, et ab omni iure illos subtrahimus, tue paternitati tamen eos committentes, ut solummodo uestrum iudicium exspectent, uestro dominio famulentur, et per omnia uestris rationalibus obsecundent mandatis, ut, quomodo uobis placet, eos ordinare, secundum decet, regere, informare et emendare nostra apostolica auctoritate in perpetuum liceat, predictis uero omnibus locis, et familiis cum omnibus eorum pertinentibus, sicut superius missa sunt, a presenti decima indictione, tibi, tuisque successoribus in eodem uenerabili  episcopio in perpetuum donamus, largimur, concedimus et confirmamus, atque stabilimus perenniter in usum et utilitatem ipsius uenerabilis episcopii, et episcoporum qui per tempora tenuerint ipsam ecclesiam. Statuentes quippe apostolica censura, sub diuini iudicii obtestatione et anathematis interdicto, ut nulli unquam nostrorum successorum pontificum, uel qui publicas functi fuerint actiones, uel alia quelibet magna, paruaque persona audeat uel presumat aliquid de omnibus que supra continentur, contra hoc nostrum pontificale priuilegium agere, uel alienare aut auferre, scilicet potius firma atque stabilia perpetuis temporibus, sicuti a nobis statuta et confirmata sunt, decernimus permanenda. Si quis autem, quod non optamus, temerario ausu  contra hoc nostrum apostolicum priuilegium in quoquam transgressor esse presumpserit uel frangere ausus fuerit, et in omnibus obediens et obseruator esse noluerit, sciat se auctoritate Dei omnipotentis et domini nostri apostolorum principis Petri, cuius, licet immeriti, Dei tamen dignatione gerimus uices, anathematis uinculo innodatum, et a regno Dei alienum, atque cum Iuda traditore Domini nostri Iesu Christi et omnibus impiis socius sit in inferno. Qui uero pro intuitu custos et obseruator huius nostri apostolici priuilegii exstiterit, meritis atque precibus B. Petri apostolorum principis, et SS. martyrum Rufine et Secunde in ethereis arcibus premia, et benedictionis gratiam atque misericordiam, a iusto iudice Domino Deo nostro, uitam eternam  percipere, et inuenire mereatur in secula seculorum. Amen.

Scriptum per manum Georgii notarii regionarii atque scriptoris S. R. Ecclesie in mense Decembris, et indictione supra scripta X.

    Thebaldus Bell. tren. Ecclesie episcopus.
    Theobaldus episcopus sancte Alban. Ecclesie.
    Dominicus S. Lauican. Eccl. episc.
    Petrus Prenest. Eccl. episc.
    Petrus episc. S. Ostiens. Ecclesie.
    Stephanus presbyter tituli sancte Cecilie.
    Benedictus archidiaconus.
    Ugo diaconus.
    Petrus card. tit. S. Damasi.
     Crescentius diaconus.
    Ioannes subdiaconus
    Ioannes card. tit. S. Marci.
    Ioannes Domini gratia diaconus.
    Ioannes subdiaconus de Mira.
    Ioannes presbyter tit. S. Callixti in Transtiberim.
    Crescentius diaconus.
    Rodulphus indignus presbyter, et abbas ex monasterio S. Laurentii, qui ponitur in Clausura.
    Ioannes presbyter card. tit. S. Grisogoni.
    Franco diaconus.
    Raynerius diaconus.


Datum XuI Kal. Ianuarii, per manus Benedicti episcopi Portuensis, et uice Peregrini Coloniens,  archiepiscopi bibliothecarii S. apostolice sedis, anno pontificatus domini nostri Ioannis summi pontificis, et uniuersalis XIX pape in sacratissima sede B. Petri apostoli, tertio mense Decemb., indictione X.

Decernimus ergo ut nulli omnino hominum liceat predictam Ecclesiam temere perturbare, aut eius possessiones auferre, uel ablatas retinere, minuere, uel iniustis uexationibus fatigare, scilicet omnia integra conseruentur eorum pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate. Si que igitur in futurum ecclesiastica, secularis, uel alia persona, hanc nostre constitutionis paginam, sciens contra eam temere uenire tentauerit, secundo tertioue commonita, nisi reatum suum congrua satisfactione  correxerit, potestatis honorisque sui careat dignitate, reamque se diuino iudice existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte subiaceat ultioni. Cunctis autem eidem loco sua iura seruantibus, sit pax Domini nostri Iesu Christi, quatenus, et hic fructum bone actionis percipiant, et apud districtum Iudicem premia eterne pacis inueniant. Amen.



u. Ioannes XIX in concilio Petrum, episcopum Silue Candide, accepta uirga, de uniuersa terra omnium ecclesiarum Galerie, inuestit.  [UGHELLI, ibid., pag. 98.]


In nomine sancte et indiuidue Trinitatis, Patris, et Filii, et Spiritus sancti. Amen.

Ego IOANNES diuina prouidentia XIX papa Romanus, sciens pene cuncta obliuioni dari ob nimiam fragilitatem humanam, que ad honorem et utilitatem SS. Rufine et Secunde martyrum temporibus gesta sunt, litteris pandenda mandauimus, ut posteri deuotionem erga nostra loca cognoscant, et si qui rebelles fuerint, contabescant et erubescant. Defuncto igitur Gregorio episcopo supradictarum martyrum Rufine et Secunde, Petrum consecrauimus episcopum, post cuius consecrationem, nondum transactis tribus annis presbyteri S.  Nicolai de Galeria ceperunt gerere eumdem episcopum de presbyteris S. Andree, presbyteri uero S. Andree rogauerunt episcopum ut illuc iret, et in predicta ecclesia S. Andree altaria edificaret. Quibus episcopus respondit non debere ibi altaria consecrare, quia de ipsa ecclesia litigatur presbyter S. Nicolai, prius igitur ueniant utreque partes ante nos, et legibus finiatur, et tunc si canonice potero, ad seruitium S. Ecclesie faciendum libenter ibo. His auditis reuersi sunt, et archipresbytero et ceteris presbyteris nuntiauerunt, qui iterum atque iterum canonice uocati, tandem utreque partes uenerunt ante suum episcopum, quorum causam uolens prelibatus Petrus episcopus ita finire ut nunquam magis lis inde oriretur, ante nostram presentiam illos  conduxit, nos uero residentes in ecclesia S. Syluestri, que est infra palatium Lateranense, una cum Theobaldo Belliternens., Petro Prenestino, Benedicto Portuensi, Theobaldo Albanensi, Petro Ostiensi, Dominico Lauican. Benedicto archidiacono, Crescentio, atque Raynerio, Gregorio diaconibus, Petro card. S. Damasi, Francone card. S. Sixti, Tuidisco card. S. Marcelli, aliisque quamplurimis sacerdotibus, et clericis adstantibus autem Benedicto Primicerio, et alio Benedicto Secundicerio, Crescentio nomenclatore, Petro primo defensore, Stephano Protoscriniario, Ioanne Deubaldo Datiuo iudice, seu fratre nostro Domino Alberico comite palatii, et Ioanne Tocco comite Galerie,  dictos presbyteros utrarumque ecclesiarum introire fecimus cum paucis laicis Galeranis, uidelicet Ioanne filio Rodulphi, Baldo; tunc episcopus ueniens ad pedes nostros cepit exponere quomodo, et qualiter, et qua pro causa uocasset eos, et cepimus causam querere, que illos mouebat, tranquilla mente dirimere et tractare. Que cum protelaretur, ut reor, suggestione Spiritus sancti, uenit mihi in mentem quod multum lucri episcopus S. Rufine haberet de tot sacerdotibus et tam magno populo Galerano, hoc cogitans infra me ipsum, et uolens addiscere quantitatem redditus predicte Galerie, taliter episcopum interrogaui. Credo quidem multum redditus habere episcopum S. Rufine de tot sacerdotibus, et tam amplo populo Galerano.  Episcopus respondit: A sacerdotibus S. Nicolai XIu solidos per annum, et a presbyteris S. Andree XXX denarios consequitur episcopus, nichil amplius. Quod nos audientes maxima tristitia affecti sumus, et relinquentes causam quam tractabamus, omnes uno spiritu, una mente, cogente tanta impietate, ad hoc tractandum conuersi sumus. Tunc archipresbyterum uocauimus S. Nicolai cum suis, et syndicum S. Andree cum suis, quia archipresbyter absens, erat infirmitatis causa, nos taliter aggressi sumus: »Dicite nobis quare tam parum episcopo redditis, et quare uel tertiam non redditis sibi, sicut et alia loca faciunt?« Qui responderunt: »Consuetudo nostra fuit.« Et nos contra: »Habetis ab aliquo episcopo inde aliquid scriptum?« Qui responderunt per omnia: »Domine,  nullum.« Tunc nos interrogauimus, residentes episcopos, sacerdotes, diaconos, iudices, quid deberet de hoc fieri, et prelibatus episcopus procedens ad pedes nostros, talia cepit: »Domine, si uestri gratia est, ad eam causam redite, pro qua huc uenimus, istam opportuno tempore reseruate.« Tunc nos commoti et ualde irati contra eum, quia nolebat nos proponere quod ipse querere debebat, diximus: »Miror, cum sis prudens ac potens, quare ecclesiam tuam non subleuas, sed magis opprimis? quare non dixisti hoc per tot dies, et quare illam consuetudinem, quam omnes Ecclesie habent, non exigis ab ipsis? Mihi adeo non imputabitur quod in ea est Ecclesia: ego eam uobis dedi, si tu non uis tertiam ab eis exigere, ego illam exigam, ut Ecclesia  tibi commissa meo et tuo tempore non decrescat.« His uerbis Petrus episcopus correptus respondit: »Domine, quid uos et sanctum hoc concilium iudicat, recipere paratus sim.« Tunc ab omni concilio definitum et iudicatum est ut, cunctis postpositis, prius ecclesia S. Rufine, et episcopus suus honoretur, et per me de tertia cuncte Galerie episcopus ministretur, refutantibus ea presbyteris, et dare integram promittentibus sibi, suisque successoribus in perpetuum, et sic ad inchoatam causam presbyterum redire, quod et factum est. Nam accepta ego uirga, inuestiui episcopum Petrum, et per se suosque successores de uniuersa tertia omnium ecclesiarum Galerie, assuetaque datione, consentientibus presbyteris  utriusque Ecclesie, et refutantibus, atque dare eam promittentibus, ac dicentibus quod se illam prius sponte darent. Iterumque iudicatum est ut sub interdictione anathematis hoc poneretur, et confirmaretur, et factum est, nam nostra iussione, et omnium predictorum sacerdotum, episcoporum, diaconorum accepta stola Benedictus Portuensis episcopus dixit: Auctoritate Patris, Filii, et Spiritus sancti, et auctoritate B. Petri apostoli, et D. N. Ioannis pape hoc S. concilio presidentis, et auctoritate huius S. concilii maledicimus, et excommunicamus, et perpetuo anathematis uinculo obligamus, quicunque sacerdotum, siue clericorum, siue laicorum, seu qualiscunque persona mortalium tertiam uniuersarum ecclesiarum Galerie Petro episcopo,  suisque successoribus aliquo modo contendere presumpserit, uel aliquo modo fraudare disposuerit, et hoc quod de Galeria iudicauimus ab omnibus locis predicti episcopatus S. Rufine, et ab omnibus sacerdotibus, et clericis, uel laicis, et ab omni persona obseruari sub simili anathemate apostolica auctoritate sancimus, et statuimus in perpetuum, postquam ter a Petro episcopo uel suis successoribus supradicta tertia requisita fuerit, et ab omnibus clamatum est, Fiat, fiat, amen, amen. Et ut diligentius obseruetur, et clarius cognoscatur, totum per ordinem Gregorio scriuanio S. R. E. scribere precepimus, et ab omnibus qui interfuerunt propriis manibus roborare uoluimus.

Benedictus archidiaconus interfui, et in perpetuum  ualere iudico. Petrus Prenestinus episcopus interfui, et in perpetuum ualere iudico. Ego Benedictus episcopus Portuensis interfui, et in perpetuum ualere iudico.

Datum XIX Kalend. Ianuarii per manus Bosonis episcopi S. Tiburtine Ecclesie et bibliothecarii S. A. S. interfui, et in perpetuum ualere iudico, Raynerius diaconus de diaconia S. Georgii, et Leon episcopus Ostiensis Ecclesie interfui et in perpetuum ualere iudico. Gregorius S. Lucie interfui, et in perpetuum ualere iudico. Benedictus episcopus S. Anagnine ecclesie interfui. Ioann. episcopus S. Bledane Ecclesie interfui, et in perpetuum ualere iudico. Benedictus episcopus Ceren. hoc decretum firmum, et in perpetuum ualere iudico. Petrus cardinalis  tituli S. Marci interfui, et in perpetuum ualere iudico. Raynerius episcopus Nepesine ecclesie hoc decretum firmum, et in perpetuum manere iudico. Amasus episcopus atque capellanus domini pape. Franco cardinalis S. Sixti. Benedictus Domini gratia secundicerius S. A. S. Ioannes cardinalis tit. S. Marcelli. Crescentius Domini gratia nomenclator S. A. S. Ego Stephanus Dei gratia scriuanius S. sedis apostolice scripsi, etc.



uI. Priuilegium Ioannis pape XIX pro monasterio Cluniacensi.---Declarat se confirmare omnia monasteria et loca ad Cluniacense monasterium pertinentia, et ei ab aliquibus fidelibus Christianis, regibus, episcopis, ducibus, seu principibus antea concessa. Prohibet quoque ne quis episcopus, uel sacerdos, pro aliqua ordinatione seu consecratione ecclesie, presbyterorum, aut diaconorum, missarumque celebratione, nisi ab abbate Cluniacensi inuitatus, ueniat Cluniacum; sed liceat monachis Cluniacensibus cuiuscunque uoluerint ordinationis gradum suscipere ubicunque suo placuerit abbati. Similiter uetat ne quis episcopus uel sacerdos possit excommunicare fratres Cluniacenses ubicunque positos. Decernit preterea Cluniacense monasterium omnibus ad se ob salutem confugientibus fore misericordie sinum; et statuit quod si aliquis cuiuscunque obligatus anathemate idem monasterium expetierit, siue pro corporis sepultura, seu alterius sue utilitatis, et salutis gratia, benigniter excipiatur oleo medicamenti salutaris fouendus. Denique definit electionem abbatis Cluniacensis pertinere ad congregationem ipsius loci.  [Bullarium Cluniacense, pag. 8.]


 IOANNES episcopus, seruus seruorum Dei, dilectissimo filio ODILONI abbati monasterii quod dicitur Cluniacum, in honore beatorum apostolorum Petri et Pauli consecratum, in comitatu Matisconensi situm, et per te cunctis successoribus tuis abbatibus in perpetuum.

Cum omnium fidelium petitionibus et necessitatibus subuenire debeat apostolice caritatis gratia, multo magis his est impertienda eius beneficii clementia, quos singulariter proprios et specialiter filios se gaudet habere sancta Romana mater Ecclesia, et sue utilitatis gratia, et precedentium Patrum auctoritate egregia, quorum etiam desideriis et uotis eo plenius parere debet auctoritatis apostolice sublimitas,  quo certius constat eos nonnisi illa desiderare et expetere que sunt ad honestatem sancte pietatis, et utilitatem uere religionis. Et quoties in sue necessitatis commodis nostrum assensum et solite apostolice auctoritatis audiuerint humiliter requirere presidium, ultro benignitatis intuitu nos conuenit subuenire, et rite pro integra securitate solidare; ut ex hoc nobis quoque potissimum premium a conditore omnium Deo sidereis arcibus contribuatur. Et ideo quia postulastis a nobis ut prefatum monasterium apostolice auctoritatis serie muniremus, et omnia eius pertinentia perenni iure ibidem inuiolabiliter permanenda confirmaremus, et absque omni iugo seu ditione cuiuscunque persone constabilire nostri priuilegii pagina studeremus: propterea tuis  flexus precibus, ob interuentum domni inuictissimi et pii Henrici imperatoris augusti, eiusque remedium anime, per huius nostre auctoritatis priuilegium statuentes decernimus, ut cuncta loca et monasteria ad predictum Cluniacense cenobium pertinentia, que ab aliquibus fidelissimis Christianis, regibus, episcopis, ducibus, seu principibus eidem loco sunt concessa, et ab antecessoribus tuis abbatibus acquisita, Bernone uidelicet, Odone, Aymardo, et beate recordationis sancto Mayolo predecessore tuo, uel quecunque ad eumdem locum pertinere uidentur, absque ullius contradictione, cum magna securitate debeas possidere, et per te uniuersi successores tui in perpetuum. Necnon sub diuini iudicii promulgatione et confirmatione, et anathematis  interdictione corroborantes decernimus, ut nullus episcopus, seu quilibet sacerdotum in eodem uenerabili cenobio pro aliqua ordinatione, siue consecratione ecclesie, presbyterorum, aut diaconorum, missarumque celebratione, nisi ab abbate eiusdem loci inuitatus fuerit, uenire ad agendum presumat; sed liceat monachis ipsius loci cuiuscunque uoluerint ordinationis gradum suscipere, ubicunque tibi, tuisque successoribus placuerit. Interdicimus autem sub simili anathematis promulgatione, ut isdem locus sub nullius cuiuscunque episcopi uel sacerdotis deprimatur interdictionis titulo, seu excommunicationis uel anathematis uinculo. Non enim patitur sancte sedis apostolice auctoritas, ut ullius cuiuscunque  persone obligatione proscindatur a se cuilibet concessa liberalis libertas: neque ipsius loci fratres ubicunque positi, cuiuscunque episcopi maledictionis uel excommunicationis uinculo teneantur astricti. Inhonestum enim nobis uidetur ut sine nostro iudicio, a quoquam anathematizetur sancte sedis apostolice filius ueluti cuiuscunque subiecte Ecclesie discipulus. Si qua uero competens ratio aduersus eos quemquam mouerit, et hoc aliter determinari uel definiri nequiuerit, iudicium apostolicum, quod nulli preiudicium pretendere patitur, super hoc patienter prestoletur et humiliter requiratur. Decernimus etiam, et illius cuius uice quamuis indigne fungimur, auctoritate sancimus, ut isdem locus omnibus ad se ob salutem  confugientibus, sit misericordie sinus, sit totius pietatis et salutis portus. Obtineat in eo locum iustus, nec repellatur penitere uolens iniquus. Prebeatur innocentibus caritas mutue fraternitatis, nec negetur offensis spes salutis et indulgentia pietatis. Et si aliquis cuiuscunque obligatus anathemate eumdem locum expetierit, siue pro corporis sepultura, seu alterius sue utilitatis et salutis gratia, minime a uenia et optata misericordia excludatur, sed oleo medicamenti salutaris fouendus benigniter colligatur. Quia et iustum sic est, ut in domo pietatis et iusto prebeatur dilectio sancte fraternitatis, et ad ueniam confugienti peccatori non negetur medicamentum indulgentie et salutis. Sit autem omnibus ibi aduenientibus causa salutis, hic  et in perpetuum diuine miserationis et pietatis refugium, et apostolice benedictionis presidium. Decernimus preterea et omnino constituimus ut, predicti loci obeunte abbate, non ibi alius cuiuscunque persone uiolentia constituatur ordinandus, sed ab ipsa congregatione loci secundum timorem Dei, et institutionem legislatoris Benedicti, pater qui sibi preesse debeat eligatur, atque ad eum ordinandum qualiscunque illi placuerit, aduocetur episcopus. Quascunque uero terras nunc tenes, et quas tu tuique successores acquirere potueritis, in perpetuum possidendas concedimus uobis. Si quis autem temerario ausu, quod fieri non credimus, contra huius nostre apostolice confirmationis seriem uenire aut agere tentauerit, sciat se Domini nostri et apostolorum  principis Petri anathematis uinculo innodandum, et cum diabolo eiusque atrocissimis pompis, atque cum Iuda traditore Domini et Saluatoris nostri Iesu Christi, in eternum ignem concremandum, simulque in uoraginem tartareumque chaos demersum cum impiis deficiendum. Qui uero custos et obseruator huius nostri priuilegii exstiterit, benedictionis gratiam et uitam eternam a Domino consequatur, etc. Amen.



uII. Ioannis XIX epistola ad Popponem patriarcham Aquileiensem.  [UGHELLI, Italia sacra, u, 49.]

IOANNES episcopus, seruus seruorum Dei, dilecto  in Christo fratri POPPONI sancte Aquileiensis Ecclesie patriarche perpetuam salutem.

Cum magna nobis sollicitudine insistit cura pro uniuersis Ecclesiis Dei ac piis locis uigilandi, ne aliquam necessitatis iacturam sustineant, sed magis proprie utilitatis stipendia consequantur, ideo conuenit nos tota mentis auiditate eorumdem ueterum locorum stabilitatem ac integritatem maxime procurare, et sedulo eorum utilitatem ac subsidia illic contrahere, ut Deo nostro omnipotenti id quod pro eius sancti nominis honore et laude, atque gloria eius diuine maiestatis, nostrarum rerum confirmare ueteribus locis sit acceptabile, nobisque ab eius locupletissima misericordia digna huiusmodi pii in  sidereis conseri amoris arcibus remuneratione. Igitur quia postulatis a nobis quatenus patriarchatum sancte Aquileiensis Ecclesie cum omni suo honore, atque suis pertinentiis totum in unum uobis conferamus, sicuti olim a beato Petro principe apostolorum, nec non Eugenio, atque Gregorio, ceterisque predecessoribus nostris huius apostolice sedis episcopis decretum est, inclinati namque precibus uestris apostolica auctoritate concedimus, et per huius nostri priuilegii paginam confirmamus uobis uestrisque successoribus patriarchatum sancte Aquileiensis Ecclesie fore caput et metropolim super omnes Italie Ecclesias, quoniam ante omnes constitutam et in fide Christi fundatam fuisse cognoscimus; atque uolumus S. Aquileiensem in cunctis  fidei rebus peculiarem, et uicariam, et secundam esse post hanc almam Romanam sedem, sicuti olim a beato Petro apostolo concessum fuisse uidetur. Insuper uobis uestrisque successoribus, apostolica auctoritate pallium concedimus, quo uos ad missarum solemnia celebranda uti uolumus in Natali Domini, ac solemnitate Epiphanie, et in quatuor S. Marie festiuitatibus, et in eiusdem Dedicatione ecclesie, et in die Natalitii sui, et in Cena Domini, et in die S. Pasche, et in Ascensione Domini, et in die S. Pentecostes, et in Natiuitate S. Ioannis Baptiste, atque in festiuitatibus omnium apostolorum, et in festiuitate Omnium Sanctorum, et in ceteris omnibus precipuis festiuitatibus, nec non in consecratione episcoporum. De rationali autem idipsum  precipimus ut in ceteris festiuitatibus utamini, quemadmodum et de pallio. Insuper autem uobis uestrisque successoribus apostolica auctoritate uniuersos episcopos S. Aquileiensis Ecclesie pertinentes, nec non monasteria . . . atque etiam parochias cunctas eidem patriarchatui pertinentes cum omnibus plebibus, titulis, ecclesiis, seu capellis, castellis, uillis, terris cultis et incultis, seu decimationibus eorum cum exitibus, uel redditibus eorum, seu cum omnibus utensilibus eorum, et appendiciis, quesitis, uel inquirendis, que dici uel nominari possunt, nec non confirmamus uobis uestrisque successoribus insulam, que Gradus uocatur, cum omnibus suis pertinentiis, que barbarico impetu ab eadem Aquileiensi Ecclesia subtracta fuerant, et falso patriarchali nomine utebatur,  de qua multi antecessores uestri, temporibus meorum antecessorum, et multorum imperatorum per multas synodos proclamauerunt, ad quas emulus tuus multoties synodali sententie, et imperiali precepto uocatus uenire renuit, unde interuentu etiam et petitione dilecti filii nostri Conradi imperatoris Augusti synodum congregauimus, in qua multi nostrates et Longobardi et Teutonici episcopi, et abbates interfuerunt, ad quam ipse canonice uocatus uenire distulit. Unde iudicio omnium episcoporum qui aderant, restituta est ibi eadem insula cum omnibus suis pertinentiis, ut secundum Deum et uotum uestrum eam ordinare uobis liceat, uel omnia que sub iure ac dominio patriarchatus  prefati adiacere, uel pertinere noscuntur, quemadmodum beatissimus Petrus apostolus olim suo discipulo Marco euangeliste, eiusque sequaci eleganti uiro Hermagore contradidit. Statuentes igitur apostolica censura sub diuini iudicii obtestatione et anathematis interdictu interdicimus ut nullus unquam nostrorum successorum pontifex, nullusque episcopus, nullaque magna paruaque persona in totis finibus uestri patriarchatus, uel episcoporum uestrorum dominio pertinentium, ordinationem quamlibet facere presumant, nisi uestro uestrorumque successorum fuerit consensu, quatenus Ecclesiarum ordines cum Dei adiutorio sedule accrescant. Si quis autem, quod non optamus, temerario ausu huius nostri apostolici priuilegii  transgressor exstiterit, sciat se auctoritate Dei omnipotentis, et apostolorum principis Petri, et Pauli, et nostra, qui eorum fungimur uice, anathematis uinculo esse innodatum, et a regno Dei esse alienum; qui uero huius nostre Epistole institutionis in omnibus obseruator exstiterit, benedictionis gratiam, uitamque eternam, et absolutionem omnium peccatorum suorum consequi mereatur a Deo, qui uiuit et regnat in secula seculorum. Amen.

Scriptum per manus Ioannis cardinalis, et cancellarii, uice Petri diaconi, mense Septembris, indictione decima  .

Datum per manus Bossonis episcopi et bibliothecarii S. R. E. in mense, et indictione suprascripta, in sacratissima sede beati Petri apostoli, anno Iu,  Deo propitio, pontificatus D. Ioannis summi pontificis et uniuersalis XIX pape.



uIII. Ioannes XIX Ecclesie Tiburtine bona iuraque, petente Benedicto episcopo, confirmat.  [UGHELLI, Italia sacra, I, 1307.]

Dilecto in Christo ac nostro spirituali filio BENEDICTO S. Tiburtine Ecclesie a nobis consecrato episcopo. . . . . Imo etiam ecclesias, quas Boso episcopus tuus antecessor isto presente anno consecrauit, uidelicet S. Ioannis et B. Iuuenalis.

In nomine . . . . Pontificatus D. Ioannis XIX in sacratissima sede, etc., anno uII, indictione XIu, mense Ianuarii die uIII, Ioannes episcopus S. Tiburtine  Ecclesie, consentiente cuncta congregatione episcopii S. Laurentii martyris Christi, donat cuncto clero uenerab. presbyter. omnem medietatem demortuorum ciuitatis Tiburtine ad se pertinentem, in iuga presbyterorum iurat, ut sup. pena auri obritie uncie tres. Tedemandus uir et tabellio ciuitatis scripsit.

 + Ioannes episcopus, seruus seruorum Dei, S. Tiburtine Ecclesie.



IX. Ioannes XIX in synodo patriarchatum Gradensem, sub potestatem Popponis patriarche Aquileiensis contra ius fasque redactum, Ursoni patriarche Gradensi restituit.  [MANSI, Concil. XIX, 491.]

IOANNES episcopus, seruus seruorum Dei.

Si mortalibus ineuitabiliter non immineret accidens ex protoplasti parentis uitio deficere, nulla penitus ratio cogeret acta eorumdem seruanda futuris  seculis bona ad exemplum, uel improba ad cautelam stylo inextricabili commendare, illa minus idoneum foret auctores presentes inspicere, et Acta exsequi exarata. Sed quia, ut premissum est, primi parentis piaculo instantia ceterorum deficere cepit, prouide eorum inuenit humanitas, ne secum deperirent Gesta propria ad informationem sequentium seculorum, uel ad euitationem, si obscura fuerint, debere adnotari, ut ipsa adnotatio immemores etates superans significaret quid utile, quidue gestum fuisset inutile, et lucida indagatione uerum a falso in tempore opportuno secerneret. Quod si est in secularibus negotiis id seruari sancitum, cautius, et diligentius in ecclesiasticis est obseruandum, qui tanto tempestatem seculi horrent quanto quiete  perpetua ardent, tanto inquietudinem refugiunt mortalium quanto soli uiuenti Deo in secula seculorum placere desiderant. Cuius rei gratia omnibus S. Dei Ecclesie filiis notum esse uolumus quod inter Ursonem patriarcham Gradensem, et Popponem Foroiuliensem patriarcham, proh dolor! nostris temporibus zabulo uentilante commotum est, et ad quod usque perductum. Conspirante namque ueneticorum populo contra dominum suum ducem, et prelibatum patriarcham fratrem suum, uterque posthabitis dignitatibus et curis, que ad se pertinebant, alias se receptarunt, donec sopitis secularibus insolentiis ad sua repedare quiuissent, sicuti postea rei probauit euentus. Interea uero antiquo zelo accensus hostis Foroiuliensis patriarcha Poppo Gradensem ciuitatem  adit, petens se recipi a ciuibus adiutorem confratris sui patriarche Gradensis, et amici sui ducis. Cui cum nollent acquiescere per Deum et octo suorum sacramenta firmauit, sicut referente Ursone patriarcha, et quamplurimis ueneticorum nobilibus, ac tum prouincialium episcopis didicimus, quod ad saluam faciendam duci et fratri suo patriarche ciuitatem  intraret. Ubi postquam intratum est, oblitus sacramentorum, gentilium more, ut de secularibus audiuimus, quidquid in ecclesia inuentum est, unca manu depredatum est, duorum monasteriorum sanctimoniales stuprate ac uiolate a suis sunt, neque monachis pepercit. Quin etiam defunctorum corpora quietem desiderantia e propriis tumulis auferens ad ciuitatem suam inhonorata transtulit, reliquias minus tamen quam desiderabat similiter secum deuexit, altaria confregit, thesauros abstulit, ciuitatem aliquibus patronis Gradensem licet destitutam munitam suis reliquit. Cui non sufficiens hoc apposuit iniquitates super iniquitates , nos suis legatis petiit poscens confirmationem omnium locorum suorum a nobis, et nominatim  Gradensis insule: quibus cum responderem non sibi iuste, et canonice, ac per antiqua priuilegia pertinere, dixerunt: Non aliter ea petit dominus noster sibi confirmari, nisi quemadmodum per priuilegia uestrorum antecessorum suis antecessoribus et Ecclesie sue confirmata est, et sibi iuste et canonice pertinere uidetur, ac ipse probare potest, et promittit. His auditis, nec arbitrantes eum audere illudere apostolice sedi, et magis quia nouimus pro hac ratione Ursonem patriarcham a bone memorie domno Benedicto papa Romam uocatum fassum se uenire non posse sub excusatione imperialis timoris, licet legatos suos mitteret petitionibus suis condescendentes priuilegium sibi dare filio nostro Petro diacono et cancellario precepimus. Sed et de insula  Gradensi inseri iussimus, sicut audietis. Preterea confirmamus uobis insulam Gradensem cum pertinentiis, sicut iuste et canonice per antiqua priuilegia uobis et Ecclesie uestre pertinere dignoscitur: et sicut tu ipse iuste probare omni tempore potes, et promittis, ita ut secundum Deum tibi eam ordinare liceat. Quod totum in contrarium accidit, quia nec iuste sibi pertinere conuinctum est: qui uocatus ad satisfaciendum de hoc Gradensi patriarche sicut promisit, uenire distulit, nec secundum Deum dictam ordinauit insulam, neque antiqua per priuilegia eam sibi pertinere, ut promiserat, ostendit. Priuilegium, quod scriptum est sub prefata conditione manu nostra corroboratum, per  suos remissum est nuntios. Post eorum reuersionem nondum expleto triduo nuntius patriarche Gradensis superuenit, flebilem nobis representans epistolam, quam cum legissemus magno merore affecti sumus; sed recuperata spe ex eo, quod probare omni tempore iustitiam se habere promisit, nuntium nostrum Gregorium fide probatum, et omni eloquentia insignem ad utrumque misimus cum epistolis paterne uocantibus eos ad nostram synodum. Sed Poppo uisis litteris commotus . . . . . sicut Gregorius retulit, quod nec etiam caput inclinaret, sed potius tenorem priuilegii denegaret. Et, quia perditam Gradensem insulam haberet, querebatur, nec posse se uenire ad nostram synodum nulla ratione interueniente profitebatur; sed de tenore priuilegii in eodem loco uinctus est mendacem esse; quia exemplar demonstratum  est a Gregorio: cui reuertenti iunxit se Urso patriarcha nos uocatus adiens. Quod cum cognouisset Poppo Foroiuliensis patriarcha, monachum quemdam legatum ad nos misit, nulla probabili ratione, nec iusta defensione, ut promiserat, munitum. Quem cum retinere audito aduentu Ursonis patriarche uoluissem, fugam arripuit. ueniens autem ante nos patriarcha Gradensis triduo flebiliter questus est. Postea uero congregata synodo in ecclesia B. Syluestri infra nostrum palatium residentibus nobiscum uenerabilibus episcopis Petro Pipernensi, Benedicto Portuensi, Dominico Lauicanensi, Bosone Tiburtinensi, Reginerio Nephiensi, Benedicto Cerensi, Dodone Nucerensi, Petro Prenestinensi, Ioanne Bledensi, Ioanne Ortensi, Azo,  Amato seu Benedicto episcopis ac diaconibus, Benedicto archidiacono, Crescentio diacono, Petro diacono archicancellario, Crescentio et Rainerio diaconibus et cardinalibus, Stephano, Petro, Ioanne et alio Ioanne, seu ceteris tam episcopis quam presbyteris, nec non diaconibus, quorum subtus manus ascripte esse subcernuntur; omnes res per ordinem relate sunt atque priuilegia antecessorum nost., scil. sanctissimi Pelagii, Gregorii et Honorii, Stephani et Gregorii, Leonis, Sergii et Leonis, Benedicti, Adriani, Bonifacii, Romani, Theodori, Anastasii, Ioannis, Syluestri et Sergii ostensa, quorum imitantes quamplurima de eadem Gradensi sede instituta, talem definitionem promeruit, ut priuilegium confirmationis iudicio nostrorum episcoporum  sibi, suisque successoribus de eiusdem sedis stabilitate perpetualiter faceremus. Quod et fecimus, statuentes apostolica censura sub diuini iudicii obtestatione, ut nulli unquam in tempore predictum Ursonem patriarcham, ac successores eius de predicto patriarchatu Gradensi, siue de rebus, ac possessionibus eius inquietare, aut molestare presumant; sed potius sepius nominatum patriarcham Gradensem cum sua integritate quietum remota omni contradictione ipse, suique successores perpetuis possideant temporibus, ita etiam ut absque suo suorumque successorum uoluntario consensu nulli electionem suorum suffraganeorum facere liceat. Et quidquid ab eis iuxta normam canonicam pro commisse sibi Ecclesie cura  prolatum fuerit, tam a suffraganeis sibi episcopis, quam a clero et populo custodiri precipimus. Qui uero hec, que a nobis pio intuitu promulgata sunt, infringere aut in aliquo transgredi presumpserit, omnipotentis Dei iram incurrat, et nostro anathemate confossus pereat, sed et cum diabolo perpetuo damnatus gemat. Qui autem custos et obseruator huius nostri apostolici priuilegii exstiterit, gratiam mereatur SS. Trinitatis, et nostra benedictione fruatur, ac in secula seculorum letetur.

Scriptum per manus Georgii scriniarii S. R. E. in mense Decembri indictione uIII. + Bene ualete.

Ego Benedictus episcopus Portuensis interfui et subscr.

Ego Bosus episcopus S. Tiburtine Ecclesie subscripsi.

 Ego Petrus episcopus Hostiensis subscr.

Ego Dominicus episcopus Lauicanensis Ecclesie subscripsi.

Ego Benedictus S. Cerensis Ecclesie episcopus subscr.

Ego Ioannes episcopus S. Ortane Ecclesie subscripsi.

Ego Raynerius S. Nepesine Ecclesie episcopus subscr.

Ego Petrus episcopus S. Pipernensis Ecclesie subscripsi.

Ego Benedictus episcopus de Portalatina subscr.

Ego Dodo episcopus Nucerensis subscr

Ego Azo episcopus Camerinensis subscr.

Ego Ioannes episcopus S. Bledane Ecclesie subscripsi.

 Ego Almatius . . . . subscr.

Ego Leo S. Ficoclensis Ecclesie episc. subscr.

Ego Monaldus episcopus Ariminensis ex iussione D. Io. pape subscr.

Ego Berardus S. Fulgiliensis Ecclesie episc. ex iussione D. Io. pape subscr.

Ego Benedictus archidiaconus, et uicedominus subscr.

Ego Petrus diaconus S. R. E. et cancellarius sacri palatii subscr.

Ego Crescentius diaconus subscr.

Ego Riginerius diaconus subscr.

Ego Stephanus cardinalis interfui.

Ego Ioannes cardinalis tit. S. Marcelli interfui.

 Ego Ioannes cardinalis S. Marci interfui.



X. Ioannis XIX pape epistola ad Petrum episcopum Gerundensem de priuilegio pallii.  [FLOREZ, Espana Sagrada, XLIII, 430.]

IOANNES episcopus, seruus seruorum Dei, PETRO uenerabili episcopo Gerundensis sancte Ecclesie et dilecto in Christo filio, perpetuam in Domino salutem et apostolicam benedictionem.

Cum tui amoris causa aliquid agimus, tanto nos placere Deo deuotius confidimus quanto tuam conuersationem tam euangelicis quam et apostolicis  glorificatam testimoniis scimus. Ad eius namque laudem refertur illud quod dicitur: »Qui manet in caritate, in Deo manet, et Deus in eo.« Si ergo per caritatem in Deo manemus et Deus in nobis, et sine illa Deo placere non possumus, in omnibus nostris operibus sine intermissione illam preferre debemus. Et quia urgente pastorali sollicitudine qua diuinitus uidemur prediti, si aliquos captiuos ab Hispanis redimere possemus, te ueniente ad limina apostolorum, interrogauimus; respondisti triginta captiuos te uelle et posse pro remedio anime nostre redimere et libertati dare, si uel duodecim in anno uicibus tibi pallii usum concederemus. Zelo itaque Dei, qui eos proprio sanguine redemit, accensi,  petitioni tue condescendimus, palliumque gestandum duodecim in anno uicibus tibi solum modo concessimus, in Natale uidelicet Domini, in Epiphania, in Cena Domini, in Resurrectione Domini, in die luna Resurrectionis, in Ascensione Domini, in Pentecosten, in festiuitate Omnium Sanctorum, in Assumptione sancte Marie, et in festo sancti Saturnini, in uno concilio diecesis uestre. Cuius quoniam indumenti honor modesta actuum uiuacitate seruandus est, hortamur ut ei morum tuorum ornamenta conueniant, quatinus auctore Deo recte utrobique possis esse conspicuus. Itaque uita tua filiis tuis sit regula. In ipsa, si qua tortitudo in illis iniecta est, dirigantur; in ea que imitentur, aspiciant; in ipsa semper considerando  proficiant, ut tuum post Deum uideatur esse bene quod uixerint. Cor ergo neque prospera que temporaliter blandiuntur extollant, neque aduersa deiiciant; sed quidquid illud fuerit uirtute patientie deuincatur. Nullum apud te locum odia, nullum fauor indiscretus inueniant; districtum mali cognoscant, insontem apud te culpabilem suggestio mala non faciat, nocentem gratia non excuset. Remissum te delinquentibus non ostendas, ne quod ultus non fueris perpetrari permittas. Sit in te et boni pastoris dulcedo, sit et iudicis seuera districtio, unum scilicet quod innocenter uiuentes foueat, aliud quod inquietos feriendos a prauitate compescat. Sed quoniam nonnunquam prepositorum zelus, dum districtus malorum uindex existere uult, transit in  crudelitatem correctio, iram iudicio refrena, et censuram discipline sic discute ut et culpas ferias, et a dilectione personarum quas corrigis non recedas. Misericordem te, prout uirtus patitur, pauperibus exhibe. Oppressis defensio tua subueniat, opprimentibus modesta correctio contradicat. Nullius faciem contra iustitiam accipias, nullum querentem iustitiam despicias. Custodia in te equitatis excellat, ut nec diuitem potentia tua aliquid apud uos extra uiam rationis suadeat audire, nec pauperem de re sua faciat humilitas desperare, quatenus Deo miserante talis possis existere qualem sacra lectio precipit, dicens: »Oportet episcopum irreprehensibilem esse.« Sed his omnibus uti salubriter poteris, si magistram caritatem habueris; quam qui secutus  fuerit a recto aliquando tramite non recedit. Ecce, frater carissime, inter multa alia, ista sunt sacerdotii, ista sunt pallii, que si studiose seruaueris, quod foris accepisse ostenderis intus habebis. Sancta Trinitas fraternitatem uestram gratia sue protectionis circumdet, atque ita in timoris sui uia nos dirigat ut post uite huius amaritudines ad eternam simul peruenire dulcedinem mereamur.

Scriptum per manum Sergi scriniarii sancte Romane Ecclesie, mense Aprili, indictione tertia decima



XI. Epistola Ioannis pape XIX ad Robertum regem Francorum de immunitate Cluniacensis monasterii.  [Bullarium Cluniacense, pag. 7.]


IOANNES episcopus, seruus seruorum Dei, ROBERTO regi Francorum, salutem carissimam cum benedictione apostolica.

Quoniam, o religiosissime rex, multorum iam caritate frigescente, superabundante autem iniquitate, plurimis in locis non solum ab extraneis, uerum etiam ab iis qui filii nomine tenus dicuntur, status Ecclesie confunditur, sacre religionis ordo contemnitur, pietas et forma iustitie dehonestatur, et priuilegia apostolica seu etiam regalia precepta,  quantum ad substantiam, illorum temeritate irreuerenter cassantur: oportet uestram sublimitatem uigilare, ut in regno uobis Deo auctore commisso catholice fidei norma uigorem obtineat, sanctitas et religio contra inimicos ueritatis tropheum uictorie insigniter teneat, et sacer ritus precedentium Patrum inuiolabiliter permaneat, quatenus per hec et uestra fides plenitudinem bonorum percipiat, et deuotio subditorum exinde ad incrementa uirtutum magis ac magis proficiat. His enim rei sacramentum non solum a nobis exigitur, quibus pastoralis commissa est cura, uerum etiam et a uobis, cui credita est, cum usuris exigenda maxima pompa et regie sublimitatis potentia. Quod enim sine graui dicere non ualemus dolore, quibusdam uestrorum exsecrabili  negotio ad sacerdotium introductis, non sufficit iniuste acquisita, posthabito religionis ordine, per perimendos terrene affectationis luxus distrahere, nisi etiam et ea loca que a fidelibus, qui illa ex propriis possessionibus et sumptibus construxere, potestati solius Romane Ecclesie tradita sunt testamenti auctoritate, ad damnationis sue cumulum sibi conentur defendere, et suis usibus male applicare; qui profecto ipsum caput discerpere gestiunt, dum membra ab ipso separare uolunt, et eos quos ut uernaculos habet iniuriis et contumeliis lacessere non desinunt, ignorantes utique miseri quod huius sancte sedis decreta ita pia fide a filiis matris Ecclesie accipienda sunt, et ueneranda, ut tanquam regule canonum  ab eisdem absque ullo scrupulo admittantur, utpote que de omni Ecclesie fas habeat iudicandi, neque cuiquam liceat de eius garrire decreto, nec iudicare iudicio. Cuius iudicii sententiam eo magis oportet a nemine dissolui, quo certius apostoli constat illam Petri firmitate et auctoritate solidari. Ait enim quodam in loco Leo papa uenerabilis et sancte institutionis doctor admirabilis: »Non parue insanie est contra eum aliquem mutire, qui clauigerum regni celestis habet tutorem et patronum; quin eo magis si hic multa uerba tumentis spiritus relaxentur, ne forte Petri uindicta in posterum reseruetur.« Horum itaque rabiem et tumoris insolentiam a nostris locis, et maxime a Cluniensi cenobio specialiter et singulariter nobis proprio procul amouere cupientes,  hoc priuilegium apostolica auctoritate filio nostro carissimo Odiloni et sibi succedentibus in perpetuum facere uoluimus; quod uestre nobilitati idcirco cum his litteris mittimus, ut uestris uestrorumque sacerdotum uel optimatum in auribus recitetur, preceptoque regali et auctoritate firmetur, corroboretur, et auctorizetur; ut nullius cuiuscunque sacerdotis uel principis persona contra hoc apostolice auctoritatis decretum in perpetuum garrire uel mutire audeat, ne apostolico percussus anathemate districte ultionis penas luat, et regalis transgressor precepti cum suppliciis infernorum exsors etiam fiat temporalium bonorum.



XII. Epistola Ioannis XIX pape ad Gauslenum episcopum Matisconensem pro tuenda libertate et immunitate monasterii Cluniacensis ab omni iurisdictione episcopali.  [Bullarium Cluniacense, pag. 8.]


IOANNES episcopus, seruus seruorum Dei, GAUSLENO episcopo Matisconensi, salutem carissimam cum benedictione apostolica.

Cui, Deo auctore, presidemus reliquarum Ecclesiarum caput et cardo sancta Romana Ecclesia tanto intolerabilius patitur quodcunque sibi ingeritur dedecus quanto unitati sue is, a quo ingestum est, uidetur propinquior. Ex quo ad episcopalem gloriam deductus es, Romane Ecclesie filius et discipulus uisus es, et tam a nobis quam ab antecessoribus  nostris amodo sic computatus es; nunc uero nescimus qua noua temeritate illectus, inexstinguibili cupiditate accensus, matri tue repugnas, et contra nos, meritis apostoli Petri magistrum tuum, leuas calcaneum, cum cenobium Cluniacense, cunctis pene nationibus sanctitate prefulgens, nec non apostolicis priuilegiis fultum et ab omnium ditione subtractum, solius principis apostolorum et uicariorum suorum iudicio reseruatum, commoues, uenerandum etiam infidelibus Patrem domnum Odilonem, abbatem irreuerenter appetis, fratres ibidem degentes pro adipiscenda perpetua transitoriam quietem optantes sollicitas, apostolica priuilegia cassare contendis. Quod ita accipimus quemadmodum si ipsa membra nostra auide discerpere quereres; et quod sine ruina  tua esse nequit. Caue caute uel iam monitus anime, et nostrum monasterium singulare nobis relinque ne, dum particeps eius contra nos esse cupis, ordinis nostri exsors apostolica auctoritate efficiaris. Si uero aliqua competens ratio aduersus eum te commouet, nostrum iudicium sub quo solo manet confidenter quere; nos nempe qui eum tam a te quam et ab omnibus tuemur, nulli preiudicium pretendere patimur.



XIII. Epistola Ioannis XIX pape ad Bochardum archiepiscopum Lugdunensem pro immunitate Cluniacensis monasterii.  [Bullarium Cluniacense, pag. 9.]

IOANNES episcopus, seruus seruorum Dei, BORCHARDO  archiepiscopo Lugdunensi, salutem carissimam cum benedictione apostolica.

Gauslenum Matisconensem suffraganeum uestrum, Cluniacensis monasterii nostri ordinationem et consecrationem auide contra priuilegia apostolica usurpare querentem, ualde dolemus, ex eo magis quod tantorum apostolicorum excommunicationum reus sola cupiditate factus est. Et quia pro amore sancti Petri, cuius singulare monasterium est, sue parti fauisse et fauere uos intelleximus, gratias uobis apostolicis benedictionibus referimus cumulatas, et ut incessanter faciatis, petimus. Sub que etiam rogamus ut eidem episcopo interdicatis, sicut nos litteris nostris fecimus consecrationem, ordinationem, uel aliquod ius in nostro monasterio querere, ne dum  hoc iniuste appetit, quod iuste sibi licet pro sua inobedientia, iterata tantorum Patrum querela, apostolica auctoritate careat.



XIu. Ioannes XIX monasterii Fuldensis priuilegia, petente Richardo abbate, confirmat.  [DRONKE, Cod. diplom. Fuld., 351.]

IOANNES episcopus, seruus seruorum Dei, dilecto in Christo filio RICHARDO, abbati uenerabilis monasterii Saluatoris nostri Iesu Christi et sancti Bonifacii martyris, siti in loco qui uocatur Boconia iuxta ripam fluminis Fulde, et per te omnibus tuis successoribus.

Congruit apostolico moderamini pia religione pollentibus  beneuola compassione succurrere et poscentium animis alacri deuotione assensum prebere. Igitur, quia postulasti a me, fili carissime, quatenus predictum Fuldense monasterium priuilegii sedis apostolice infulis decoretur, ut sub iurisdictione sancte Romane Ecclesie specialiter constitutum nullius alterius Ecclesie iurisdictionibus submittatur: idcirco piis desideriis fauentes hac nostra auctoritate id quod exposcimur effectui mancipamus. Commendamus itaque tue fidei et discretioni prefatum monasterium cum omnibus rebus mobilibus et immobilibus sibi pertinentibus quas nunc habet, uel in futurum Deo auxiliante habebit. Concedimus etiam atque donamus uobis monasterium Sancti Andree, quod uocatur Exailum, situm iuxta basilicam  sancte Marie ad Presepe, cum omnibus mansionibus suis. Monasterium ergo Fuldense, quod sanctus martyr Christi Bonifacius primitus construxit, et pluribus ornatibus ac prediis ditauit regumque ac principum defensionibus muniuit, cum omnibus cellis, ecclesiis et curtibus cunctisque ad se pertinentibus nostri priuilegii preceptione confirmamus, hocque iubemus et statuimus ut nullus inde futurus abbas consecrationem usquam presumat accipere nisi ab hac sede apostolica. Quem etiam idcirco specialiter ordinamus et consecramus atque priuilegiis Romane et apostoliee sedis insigniri uolumus, ut nouerint cetere Ecclesie Fuldensem Ecclesiam specialem sancte Romane Ecclesie esse  filiam. Tibi ergo, fili carissime, inter omnes abbates Gallie et Germanie primatum sedendi et iudicandi et concilium cum ceteris abbatibus habendi concedimus. Nulli episcoporum, archiepiscoporum, patriarcharum temere, nisi a uobis accepta licentia, super altare uestri patrocinii missarum solemnia celebrare liceat. Nullius persona principis neque totum neque partem de rebus eiusdem monasterii alicui mortalium subdere uel in beneficium prestare audeat, excepto solo abbate, qui legitima beneficia uiris ac ministerialibus suis prestare habet; sed soli Romane Ecclesie specialis filia Fuldensis Ecclesia libere atque secure deseruiat. Si, quod absit! aliquis abbas de uestro monasterio aliquo crimine infamis fuerit, precipimus ut pulsationis iudicium  non sentiat, donec a nostra apostolica sede audiatur. Liceat etiam tibi, carissime fili, tuisque successoribus abbatibus eiusdem monasterii, episcoporum more, apostolicam sedem ad defensionem tui tueque Ecclesie appellare, et contra omnes emulos uestros Romane maiestatis scuto uos defendere. Preterea ob amorem et reuerentiam uenerabilis Fuldensis Ecclesie tibi, frater carissime, tuisque successoribus abbatibus usum dalmatice et sandaliorum in celebratione misse concedimus, ut et in hoc pre ceteris nostri amoris priuilegio specialiter insignitus appareas. Decreuimus quoque deliberantes ut congruis temporibus nostre pro uobis sollicitudini intimetur qualiter religio monastica regulari habitu dirigatur et concordia fratrum studio ecclesiastice  professionis custodiatur, ne forte, quod absit! sub huius priuilegii obtentu animus gressusque uestre rectitudinis a norma iustitie aliquomodo retorqueatur. Interdicimus etiam, secundum petitionem sancti Bonifacii et decretum Zacarie antecessoris nostri, ne ulla femina idem uenerabile monasterium ingrediatur. Sed et hoc summopere precipimus et commonemus, ut nullus hominum de redditibus et fundis uel decimis ceterisque fidelium oblationibus seu familiis ad hospitale pauperum uel ad portam hospitum pertinentibus aliquid auferat, uel in beneficium suscipere presumat; sed, sicut beatissimus Christi martyr Bonifacius instituit, omnia sint rata et ordinata, tam ea que ad usus fratrum  quam ea que ad diuersos officiorum cultus pertinere uidentur. Super hec omnia constituimus per huius decreti nostri paginam, ut quicunque cuiuslibet Ecclesie presul uel quacunque dignitate predita persona hanc nostri priuilegii chartam, quam auctoritate principis apostolorum firmamus temerare tentauerit, anathema sit, et iram Dei incurrens a cetu omnium sanctorum extorris existat, et nichilominus prefati monasterii dignitas a nobis indulta perpetualiter inuiolata permaneat apostolica auctoritate subnixa.

Scriptum per manum Sergii scriniarii sancte Romane sedis, mense Martio, indictione XIu.



Xu. Epistola Ioannis XIX ad Iordanum Lemouicensem episcopum, ceterosque Galliarum episcopos, de S. Martialis apostolatu.  [MANSI, Concil. XIX, 417.]


IOANNES episcopus, seruus seruorum Dei, IORDANO episcopo, et eius clero cunctisque episcopis Galliarum, salutem carissimam cum benedictione apostolica.

Ad pastoralem quidem sollicitudinem pertinet, cum aliquid controuersie in Ecclesia oritur, antequam uires recipiat, falcastro seuere lingue exstirpare radicitus, et ea superserere tam diuinis quam sanctissimis exemplis que messem Dei faciant et  letificent. Cur enim talia suscepimus propalabunt subiecta. Beatissimus quidem Martialis, sicut in gestis eius reperimus, docente Christo in mundo et precipiente, a Petro apostolorum principe baptizatus est, et tanto sancti Spiritus igne inflammatus ut ex eo derelictis parentibus soli ipsi Filio Dei seruire eligeret, et hunc Magistrum et Dominum, Petro apostolo confirmante, cuius sanguine cretus erat, desideraret: quod et factum est. Nam in resuscitatione Lazari presens aderat, in cena interfuit, in lauatione pedum ministrauit. Post passionem uero, quando putabant se spiritum uidere, palpare manus et latus Thomam uidit. Quando apostolis dictum est: Euntes docete omnes gentes, baptizantes eos in  nomine Patris, et Filii, et Spiritus sancti , etc. Accipite Spiritum sanctum; quorum remiseritis peccata, remittuntur eis, et quorum retinueritis, retenta sunt , audiuit. Ascendentem in celum uidit, Spiritum sanctum in igneis linguis descendentem et uidit et accepit, omnibusque linguis est usus. Deinde principi apostolorum adhesit, utpote carne propinquus et baptismate filius, a quo, precipiente Christo ad predicandum prouinciis Galliarum est destinatus, ubi infinitum populum a cultu idolorum remouens, Christo sua doctrina dedicauit; quam piam sanctamque, tam grauitate et pietate morum, quam resuscitatione mortuorum, recuratione claudorum, cecorum illuminatione, et omnium mirabilium perpetratione  confirmabat.

Huic modo quidam uestrorum, ut audiuimus, detrahere presumunt, quasi nichil sit ei commune cum apostolis, sed confessoribus. Hi uero non loqui, sed insanire uidentur, quia grauati fascibus peccatorum, in celis iudicare contendunt. Petrum denique nostrum, cui claues celorum commisse sunt, confessorem dicimus quia Christum confessus est, dicens: Tu es Christus Filius Dei uiui , et apostolum dicimus, quia ab ipso Domino ad predicationem est missus; martyrem nominamus, quia predicando Christum, martyrio uitam finiuit; principem apostolorum credimus quia apostolos constituit, sicut est Marcus baptismate filius, et Mathias sorte electus, Lucas discipulus  apostoli Pauli, et Barnabas, et quamplures. An forte nolunt hos recipi inter apostolos, eo quod ab apostolis sint electi et missi, qui Martialem, eo quod non sit de duodeno numero, apostolica dignitate nolunt clarum uideri?

Non putant alios apostolos, nisi illos duodecim; et ubi est quod dicit apostolus Paulus Philippensibus? Necessarium autem existimaui Epaphroditum fratrem, cooperatorem, et commilitonem meum, uestrum autem apostolum, et ministrum necessitatis mee, mittere ad uos . Silam quoque et Iudam ab apostolis apostolos nominatos inuenimus. Anglorum enim Ecclesia usque hactenus beatissimum Gregorium, quem nos confessorem dicimus, proprium  suum apostolum nominat. Romani pontifices, quia uice apostoli funguntur, apostolici nominantur. Cum igitur apostoli nomen non sit numeri, sed suffragii, quicunque reuelante Deo ad predicandum mittitur, et sua pia exhortatione et exemplo commissum sibi diuinitus populum a potestate diaboli liberat, non incongrue apostolus dici potest, quia apostolus missus dicitur.

Nos uero, in firma petra edificati, hunc de quo loquimur Martialem, utrum inter confessores, an inter apostolos, iehsu Christus Dei Filius, cui corporaliter adhesit, et cuius gloriam uidit et benedictione est usus, annumeret; apostolum nominari posse definimus, et eque apostolica officia in diuinis mysteriis exhiberi sibi censemus: nec de  illius beatitudine dubitare quemquam posse confidimus, qui sibi respondente nomine sacris operibus apostolicam dignitatem subtrahere inuidiose conatur. Ut autem reuerentia et celebritas tanti apostoli in toto terrarum orbe excelsius recolatur, edificatum et dedicatum est a nobis in eius honorem pulcherrimum altare in basilica Sancti Petri apostoli Rome ad meridianam templi partem III Idus Maii, ubi quotidie ipsius sancti memoria deuotissime ueneratur, et precipue in die natalitii eius, quod est pridie Kalendas Iulias, quotannis dulcius recolitur.



XuI. Ioannis XIX epistola ad S. Odilonem Cluniacensem abbatem.---Redarguit quod Lugdunensem archiepiscopatum recusauerit.  [MANSI, Concil. XIX, 418.]


IOANNES episcopus, seruus seruorum Dei, ODILONI abbati, salutem carissimam cum benedictione apostolica.

Docente beatissimo Gregorio, multa uidentur bona, et non sunt. uerumtamen cum dicatur, si rogas, audies; quia omnia tua que uidebantur bona, bona non esse sentimus. Quid enim in monacho obedientia sanctius? Quid in Christiano acceptabilius? Nonne melior est obedientia, sacrificio, secundum propheticum iudicium? et uoce Dominica dicitur: Obedientiam uolo, et non sacrificium. Quantum uero beatus Benedictus eam suis preconiis extollat, non est dignum hic inserere, cum te non lateat. Percipimus  igitur iniuriam sancte Ecclesie Lugdunensis petentis te in coniugium, quia competebat: cui etiam saliuam in facie iecisti. Omittimus iniuriam sancte plebis, cuius regimen, parcendo soli uite tue, refugisti, et refugis. Tacemus quod auctoritatem tantorum presulum monentium, et rogantium ad episcopalem dignitatem accedere, posthabuisti, quod sancte Romane Ecclesie et nobis inobedientem te reddidisti, et inultum relinquere nec debemus, nec possumus, nisi forte obedientia diluat que inobedientia maculauit, satisfactione purgetur quod transgressione inquinatum est, id est, nisi expetitum regimen iam dicte Ecclesie, quod inobediendo usque hactenus spreuisti obedienter susceperis; quid amaritudinis, uel seueritatis erga meritos sciat  Romana Ecclesia iniicere, senties. Nam hoc sacrum regimen sicut a nullo est temere usurpandum, ita petente Ecclesia a nullo tuo simili est uitandum. Quoniam tantorum perditionis reus eris, quantorum saluti exemplo et doctrina prodesse potuisses. Nota loquimur, et que te scire pleniter confidimus. Ideoque taceat iam charta, et lingua loquatur, uerum episcopi Gaudfridi, cui luce clarius uoluntatem meam reserandam tam tibi, quam confratribus tuis, et omni Ecclesie commisimus. uale  .



XuII. Littere absolutionis Hugoni Antissiodorensi episcopo, a Ioanne XIX concesse.  [MANSI, Concil. XIX, 419.]

 IOANNES gratia Dei Romane sedis episcopus, uniuersis in orbe terrarum Ecclesie filiis.

Nullum in Ecclesia catholica maius potest esse nefas quam existimare alicuius neuum criminis, precipue penitentis, quod non queat dissoluere concessa Petro a Domino clauis. Debemus enim ante oculos mentis reuocare lapsum ipsius primi pastoris qui, dum Magistrum negauit, protinus ut penituit, non solum gradum, uel dignitatem apostolici culminis non amisit, sed potius sui ouilis custodiam Christus illi postmodum euidentius assignauit. Quod nichil aliud, ut credimus, quam lapsorum medicina fuit. Proinde fratri nostro Hugoni Antissiodorensi presuli, Deo et nobis sua peccata confitenti,  seseque culpabilem reddenti, plenariam a Deo pollicente promittimus consequi indulgentie ueniam, secundum sponsionem eiusdem, qua dixit: Non ueni uocare iustos, sed peccatores ad penitentiam . Ideoque nobis debet effici carissimus, quia Dei timore correptus, apparet humillimus, et quia in talibus requiescit Deus  .



XuIII. Ioannis XIX pape ad Bardonem archiepiscopum Moguntinum epistola.  [GUDENI, Cod. diplom. I, 15.]


IOANNES episcopus, seruus seruorum Dei, confratri et cepiscopo BARDONI, sancte Moguntine Ecclesie uenerabili archiepiscopo, perpetuam in Domino salutem

Licet omnibus Christianis sit conueniens caritatem Christi sequi, a quo nomen ducunt, qui in tantum nos dilexit ut proprio sanguine a potestate diaboli liberaret, nos precipue, qui sacerdotali dignitate fungimur, ita per omnia sequi caritatem debemus  ut secundum diuinum eloquium proximum sicut nos ipsos diligere demonstremus.

Quod sequentes sanctissimi antecessores nostri, decus sacratissimum, singulariter in sede beati Petri apostoli presulantibus diuina prouidentia adinuentum, pallium scilicet, gestandum inter missarum solemnia dignitatis et sanctitatis insigne et ad uniuersorum honestorum morum cultum aliis cepiscopis, quos benigna opera ceteris clariores reddiderunt, indulgere honestum uisum est certis festiuitatibus. Hoc uero quia petiit fraternitas uestra, et antecessorum uestrorum ducit exemplo gestandum, uobis certis festiuitatibus, et subiectis concedimus, uidelicet in die Natalis Domini, in Epiphania, in die Cene Domini, in die sancto Pasche, et in Ascensione  Domini, in die sancto Pentecostes, in festiuitatibus sancte Marie, in Natalitiis apostolorum, in festiuitate sancti Martini et sanctorum Lamberti, Albani, Sergii, Bachi, Aurei et Iustine, in Ordinatione suffraganeorum tuorum episcoporum et clericorum, in die Natalis uestri et in Dedicatione ecclesie uestre.

Crucem ante uos portandam fraternitati uestre concedimus, et in stationibus festiuis super equum equitandi licentiam damus. Et si quid in Ecclesia uestra, uel suffraganeorum uestrorum acciderit, quod iudicium apostolicum uel apostolici legati presentiam competenter expetat, et tanta necessitas uos urgeat ut exspectare nulla ratione ualeatis, nostra uice terminare, uos apostolica auctoritate iudicamus,  seruata tamen in hoc, et in supra scriptis ea mensura qua antecessores uestros usos esse per priuilegia sanctissimorum antecessorum nostrorum cognoueritis. Quarum dignitatum honor cum modesta actuum uiuacitate seruandus est. Hortamur tamen ut ei cuncta morum uestrorum ornamenta  conueniant, quatenus auctore Deo recto utrobique possis esse conspicuus.

Itaque uita tua filiis tuis sit regula; in ipsa, si qua tortitudo illis iniecta est, dirigant, in ea quid imitentur aspiciant, in ipsa se semper considerando proficiant, ut tuum post Deum, uideatur esse bonum quoad uixerint. Cor ergo neque prospera que temporaliter blandiuntur, extollant, neque aduersa deiiciant, sed quidquid illud fuerit, uirtute patientie uincatur.

Iram iudicio refrena, et mensura discipline sic utere ut et culpas ferias, et a dilectione personarum quas corrigis non recedas. Misericordem te, prout uirtus patitur, pauperibus exhibe, oppressis defensio tua subueniat, opprimentibus modesta correctio  contradicat. Nullius faciem contra iustitiam accipies, nullum querentem iusta despicias. Custodia in te equitatis excellat, ut nec diuitem potentia sua aliquid apud uos extra uiam suadeat rationis audire; nec pauperem de se sua faciat humilitas desperare, quatenus Deo miserante talis possis existere qualem sacra lectio precipit, dicens: Oportet episcopum irreprehensibilem esse. Sed in his omnibus uti salubriter poteris, si magistram caritatem habueris; quam qui secutus fuerit, a recto aliquando tramite non recedit.

Ecce, frater carissime, inter multa alia ista sunt sacerdotii, ista sunt pallii, et predictarum uirtutum: que si studiose seruaueris, quod foris accepisse ostenderis, intus habebis. Sancta Trinitas fraternitatem  tuam gratie sue protectione circumdet; atque in timoris sui uiam nos dirigat, ut post uite huius amaritudinem, ad eternam simul peruenire dulcedinem mereamur.

Scriptum per manus Sergii notarii regionarii et scriniarii sancte Romane Ecclesie, mense Ianuario, indictione quinta decima.



XIX. Ioannes XIX sedem episcopalem Ciza Numburgum translatam rogatu Hildiwardi episcopi confirmat. Anno 1032. [MANSI, Concil., tom. XIX, col. 481.]

IOANNES episcopus, seruus seruorum Dei, dilecto in Christo filio HILDIWARDO sancte Nuemburgensis Ecclesie episcopo, et omnibus successoribus tuis  perpetuam in Domino salutem.

Conuenit apostolico moderamini pia religione petentibus beneuola cooperatione succurrere, ac poscentium animis alacri deuotione impertiri assensum. Ex hoc enim lucri potissimum premium a conditore omnium Deo procul dubio promeremur, si uenerabilia loca opportune ordinata et ad meliorem per uos fuerint statum perducta. Sicut ergo, carissime fili, tibi absenti rogatu filii nostri Christianissimi imperatoris Conradi, et confratris nostri Hunfredi Magdeburgensis archiepiscopi, nec non illorum qui hereditatem suam ecclesie contulerunt, uidelicet Hermanni marchionis, et germani sui Ekkihardi, et maxime pro magna utilitate et securitate  Ecclesie tue consilio episcoporum et clericorum nostrorum, sedem episcopalem de Ziza in Nuemburg transferre concessimus. Ita nunc quoque tibi presenti cum clero tuo et dignioribus de populo et nuntiis predicti imperatoris, et archiepiscopi consilio eorumdem archiepiscoporum et clericorum nostrorum factum probamus, et tam tibi quam omnibus successoribus tuis perpetua stabilitate confirmamus. Quod enim secundum canones pro necessitate sepe factum fuisse legimus, nostris quoque temporibus fieri non prohibemus. Quoniam igitur canonice, et communi consensu omnium ad quos attinebat, sedis tue translatio facta est, absque omni contradictione uniuersi successores tui a Nuemburgensi clero, et populo eligantur, atque ad eumdem titulum  regulariter consecrentur, et Magdeburgensibus archiepiscopis, quorum diecesim translatio non excedit, utpote metropolitanis suis omni pietatis deuotione sint subiecti. Hoc quoque communicato concilio placet addere, quod Ecclesia Citicensis in honorem beatorum apostolorum Petri et Pauli consecrata non omnimodis negligatur, sed in loco clericorum in Nuemburg transeuntium monachi uel canonici substituantur, qui integrius stipendiis eiusdem ecclesie inibi Deo seruiant, et sicut pacis filii matri sue Nuemburgensi Ecclesie in Domino semper deuote obediant. Si quis autem, quod minime credimus, temeraria presumptione contra hoc nostrum apostolicum priuilegium uenire, aut in aliquo contraire presumpserit, seu uiolator exstiterit, sciat se,  auctoritate Dei omnipotentis et beati apostolorum principis Petri, ac nostra, anathematis uinculo esse innodatum, et a regno Dei alienum, atque cum Iuda traditore Domini nostri Iesu Christi socium futurum inferno, excommunicationique subiaceat, donec resipiscens ad satisfactionem et congruam emendationem reuertatur. Qui uero suo intuitu curator et obseruator huius nostri apostolici priuilegii exstiterit, benedictionis gratiam, uitamque eternam, et eterni regni gaudia a Domino percipere mereatur in secula seculorum. Amen.



XX. Epistola Ioannis XIX pro monasterio S. Ioannis Angeriaco  [Gallia Chritisana, tom. II, p. 466.]


IOANNES episcopus, seruus seruorum Dei, urbis Rome uicarius beatorum Petri et Pauli apostolorum, omnibus archiepiscopis et episcopis Galliarum degentibus, cum WILLELMO religioso duce Aquitanorum, et GOFFREDO comite Engolisme ciuitatis commoranti; nec non ELIA comite Petragorice urbis degenti, simulque filiis Hugonis castro Leziniaco habitantibus; itemque WILLELMO de Paterniaco, et alio WILLELMO de Talamonte, pariter cum WILLELMO uicecomite filio Kalonis de Castello-Oniaco, AIMERICO de Taleburgo, WILLELMO de Surgeriis, et ALBUINO, omnibusque senioribus, minoribusue Aquitanie partibus commorantibus, salutem beatissimam cum benedictione apostolica.

 Rogamus uos omnes, suprascripti seniores, et qui hic nomine tenus non sunt positi, uos uestrique successores, usque in perpetuum custodire huius nostre textus, uidelicet ut monasterium sanctissimi ac beatissimi precursoris et martyris Christi Ioannis, et confessoris domini Reuerentii, positorum in loco qui dicitur Angeriaco, ab hac presenti die Kal. Maiarum, defendere, ac benigne tractetis cum religioso domno Aymerico eiusdem Patre loci, cum cuncta caterua monachorum a Deo sibi credita, ita uenerari, sicut decet in omnibus, maxime tamen pro eo quod regulam sanctissimi Patris Benedicti inuiolabiliter audiuimus custodiri. Quapropter obnixe precamur et precipiendo precipimus ut nullus sit ab hac hora inantea usque in secula seculorum res  predicti monasterii temerare [ausus], et quod absit! aliquid exinde auferre presumat, nisi tantummodo ex consensu eiusdem loci Patris et omnium fratrum. Si quis autem hanc nostram assertionem custodire uoluerit, habeat benedictionem a Filio S. Marie et a precursore eiusdem Domini nostri Iesu Christi, et absolutus sit a B. Petro apostolo, et a me eiusdem pastoris uicario, ab omnibus peccatorum uinculis, etc. uos autem ualete et pro me orate.



XXI. Epistola Ioannis XIX pape ad Guillelmum comitem.  [Histoire générale du Languedoc tom. II, Preuues, pag. 185, ex Chronico ms. Amymerici de Peyrat. Biblioth. Colbert.]


IOANNES episcopus, seruus seruorum Dei, domino GUILLELMO glorioso comiti, carissimam salutem et apostolicam benedictionem.

Mittimus ad tuam benignitatem ueluti ad carissimum filium, ut audias nostram exhortationem, et benefacias monasterio sancti Petri de Moyssiaco, ut ipse beatus Petrus, qui est pastor et nutritor omnium fidelium, benefaciat de te cum a presenti uita subtraxeris. Arnaldus Oddo uice comes Gasconie, miles tuus, possidet iniuste duas ecclesias que pertinent iam dicto monasterio Sancti Petri; una est edificata ad honorem sancti Martini, in loco qui dicitur Orriolo; alia sancti Saturnini, in Flamalingis. Manda Arnaldo ut reddat sancto Petro duas ecclesias  cum omnibus pertinentiis illarum, ut fratres commorantes in predicto monasterio habeant de eisdem ecclesiis quod rectum est, et propter tuam animam quotidie supplicent Domini clementiam, ut, cum per diuinam uocationem de hac luce deportaberis  ab angelis sanctis, eternam habeas requiem. Quod si non peregeris secundum quod tibi per presentem epistolam transmisimus, ex auctoritate Petri apostoli scias te esse excommunicatum, ita ut in ecclesiam nom ingrediaris, neque communionem accipias. uale



XXII. Ioannis XIX epistola qua omnes »bonum facientes« excitat ut in restituendam ecclesiam Magalonennensem incumbant.  [MANSI, Concil. tom XIX, col. 570.]

IOANNES episcopus, seruus seruorum Dei, omnibus bonum facientibus in Ecclesia Magalonensi, ad honorem apostolorum Petri et doctoris gentium  Pauli dedicata et dedicanda, salutem carissimam, cum benedictione apostolica et absolutione.

Supradictam Magalonensem ecclesiam, peccatis exigentibus, ad nichilum redactam audiuimus, unde ualde dolemus, quia Ecclesiarum desolatio Christianorum detrimentum esse dignoscitur. Ob hoc quidem tam Ecclesie supradicte quam et omnibus circumcirca degentibus suggerere uolumus Christianis ut in restauratione huius ecclesie laborent: peccatorum namque suorum ueniam et indulgentiam promereri a iusto iudice apostolica auctoritate spondemus, quicunque de propria hereditate uel de propriis bonis offerendo, aut de beneficiis reddendo, ecclesiam supradictam releuare nisus fuerit. Nam unam et similem mercedem accipiet qui propria offeret,  et qui beneficia ecclesiastica reddet in commune, et benedictione pariter et absolutione apostolica fruetur. Quod si aliquis episcopus, uel cuiusque dignitatis honore, quod ibidem ablatum fuerit, prauo ingenio alienare, usurpare uel uendere uoluerit, maledictione anathematis percellatur, habeaturque extraneus a Christianorum consortio et regno Dei. Hoc uero decretum firmari ab omnibus uolumus episcopis, quos Arnaldus inuitauerit, sicut nos fecisse inferius cognoscent +. Bene ualete. Aldericus Dei gratia uercellencis episcopus. Reynaldus Dei gratia Papiensis episcopus. Petrus, quem dicunt episcopum sancte Ruffine, subscribens firmauit. Ismundus archiepiscopus Ebredunensis firmauit. Oldericus episcopus Aurelianensis Ecclesie +. Raymundus  episcopus de Rende. Deodatus episcopus Lunensis firmauit. Alcuius Astensis firmauit. uaudinus Taurinensis firmauit. Bernardus Aggenensis firmauit. Deodatus episcopus Tholonensis firmauit. Petrus episcopus Massiliensis firmauit.





EPISTOLAE DIuERSORUM AD IOANNEM.





I. Epistola S. Guillelmi, abbatis S. Benigni Diuionensis, ad Ioannem XIX.---Monet eum ne Ecclesiam Constantinopolitanam Uniuersalis nomen sibi attribuere patiatur. 


Gratia Dei et reuerentia beati Petri sedi in orbe  terrarum excellentissime indepto pape IOANNI, WILLELMUS, crucis Christi seruus, sedem iudicii cum apostolis et coronam regni.

Magistri gentium dictis instruimur seniorem non increpandum. Idem tamen alias dicit: »Factus sum insipiens, uos me cegistis.« Idcirco igitur filiationis  diligentia hortamur communem uestram paternitatem ut in uno imitemini cogitationes hominum peruidentem Dominum Saluatorem, ut dicatis ad aliquem uobis unanimem, quemadmodum et ipse Petro: »Quid dicunt homines de me?« Si uero responsum eius ex fide fuerit, animaduertite qualiter sonuerit; si clare, custodite ne obfuscetur; si uero obscure, lux mundi oranda est, qualiter ita fulgeatis, ut uniuersis in gremio Ecclesie constitutis ad uiam mandatorum Dei gradiendam lumen prebeatis. Sed est fama rei, que nuper apud uos accidit, de qua quis audiens, si non scandalizatur, nouerit se longe ab amore superno disparari. Quoniam licet potestas Romani imperii, que olim in orbe terrarum monarches uiguit, nunc per diuersa terrarum loca innumeris  regatur sceptris, ligandi soluendique in celo et in terra potestas incumbit magisterio Petri. Atque idcirco ista diximus, ut animaduertatis non aliter Grecos quam cenodoxia, hoc quod audiuimus apud uos requirere, impetrauisse. De cetero quoque optamus, uti uniuersalem decet antistitem, uos acrius in correptione et disciplina sancte et apostolice Ecclesie uigere, eterneque et feliciter in Christo ualere.





II. Eiusdem ad eumdem.---Inuehitur in Simoniacos. [MABILL., ibid. pag. 330.]

Parcite, queso, parcite, qui dicimini sal terre et lux mundi. Sufficiat hominibus iam semel Christum fuisse uenditum pro communi salute uniuersorum.  Iam enim refuge ueri luminis, solo nomine pastores, ouile Christi, imo membra illius, uidete post uos quo eunt. Si iuxta fontem tepet riuus, in longinquum fetere nulli dubium est. Idcirco cura quibusdam uenditur ad suum interitum. uolo uos pastores ac pontifices omnes in commune iudicis securim gestantis, ante ianuam assistentis memores.





III. Halinardi abbatis sancti Benigni epistola ad Ioannem papam XIX. [MABILL., Annal. Bened. Iu, Append. 728.]

Domno sancto totius orbis magistro, IOANNI uidelicet, uniuersali pape, et humilis abbas potestatis Sancti Benigni, cum tota congregatione sanctorum fidelia orationum seruitia.

 Totum non latet mundum Romane Ecclesie pastorem apostolica uice ita fungi, ut quod ipse in ecclesiastico ordine constituerit, ratum, stabile et inuiolabile permaneret in euum. Dignum ergo est ut resolutori ciuium philosogiam uirtutum, scilicet discretionem semper habeat secum, ne uidelicet ille, cui potestas ecclesiarum data, hoc ignoranter propter susurrones constituat, quod cum ueram antiquitatem nouerit destruere non dubitet. Hoc autem patet, ideo uestram preoccupando faciem dicimus, quia notitioni nostre enucleatum est, uicinos nostros canonicos monasticum honorem inhiantes  surripere auctoritatis uestre, celsitudinem petere uelle; quatenus accepta a uobis licentia cemeterium nostrum ad se transferant in castellum. Scitis autem quod si qui antiquam Patrum constitutionem mutare uolunt, non que Dei, sed que sua sunt, querunt; rogamus ergo propter Deum ne concedatis, et nos opportune memoriam seruitii habebimus.



Iu. Epistola Iordani episcopi Lemouicensis ad Benedictum papam uIII, de no ponendo S. Martiali in numero apostolorum  . [Gall. Christ. II, append., pag. 161.]

Domno ac uenerabili, Deo et hominibus dilecto, pape nostro BENEDICTO, ROBERTUS Dei gratia rex  Francorum, GUILLELMUS dux Aquitanorum, archiepiscopus Bituricensis, archiepiscopus Burdegalensis, archiepiscopus Turonensis, omnesque eorum suffraganei, nec non ISEMBERTUS Pictauensis, ARNALDUS Petroguoricensis; IESOLO, ROO, ceterique eorum confratres, IORDANUS episcopus Lemouicencis, qui hanc chartam scribere iussit, hi omnes domno apostolico salutem et dilectionem.

Dominum nostrum Iesum Christum scimus et credimus duodecim sibi elegisse apostolos, quibus dedit potestatem ligandi atque soluendi; ex quibus cecidit unus nomine Iudas, in cuius locum ceteri apostoli elegerunt alium nomine Mathiam, ut duodenum restaurarent numerum; in quorum consortium Dominus noster alios septuaginta duos sibi elegit,  quos et discipulos uocauit, ex quibus beatus Petrus princeps apostolorum unum sibi elegit nomine Martialem, qui una cum illo aderat ante presentiam Domini nostri Iesu Christi; et ad cenam et ubicunque Dominus noster aliquod suis apostolis ostendebat miraculum, beatus Martialis cum S. Petro interfuit. Sed post sanctam Domini resurrectionem ac ascensionem beatus Martialis, qui fuit ex septuaginta duobus discipulis unus, beato Petro adherebat; quem Martialem beatus Petrus cum duobus presbyteris Alpiniano et Austricliniano Gallicam gentem predicare transmisit. Illi uero iter carpentes, uenerunt Elsam; ibi mortuus est Austriclinianus unus ex presbyteris. Inde statim beatus Martialis rediens Romam, sancto apostolo unum ex comitibus  suis mortuum nuntiauit; cui apostolus ait: »Sume tibi baculum istum, et cum peruenias ad corpus, tange istud isto meo baculo, et dic: In nomine Domini nostri Iesu Christi surge, Austricliniane, Deus erit comes itineris tui.« Beatus Martialis iussa S. apostoli impleuit, tetigit corpus Austricliniani, et statim sanus effectus est; inde proficiscentes, uenerunt Lemouicam ciuitatem. Ibi inuenerunt Stephanum ducem cum tota familia sua idola adorantem, quem statim euangelicis predicauit uerbis, ad Christianitatem conuertit, et cum tota familia sua baptizauit. In eo autem templo ubi ipse dux ante  adorabat idola uana et surda, beatus Martialis cum duobus suis presbyteris Alpiniano et Austricliniano, adiuuante duce Stephano, basilicam construxit, et in honore B. Stephani primi martyris dedicauit; ibi diuina celebrauit mysteria, admonuit, docuit usque dum totam Aquitanicam gentem a uia erroris ad ueram uitam, que Christus est, perduxit; tandiu ibi missarum solemnia celebrauit usque dum ante ipsum altare protomartyris Stephani finiuit, et cum magna angelorum reuerentia animam Deo reddidit. Dux uero Stephanus cum magno honore corpus illius foras ciuitatem sepeliuit, in eo loco ubi ipse sanctus Martialis ecclesiam in honore S. Petri sui magistri edificauit. S. Aurelianus successor illius, quem ipse S. Martialis de inferno traxit, Ebulus, Alicus,  Ermogeuianus aliique eius successores usque triginta sex. Ego uero septimus qui uocor Iordanus, omnium infimus. Hi omnes pro sanctissimo confessore eum habuerunt. Similiter omnes abbates in eius monasterio habitantes usque in hodiernum diem. Iste abbas, qui nunc est, nouitate deceptus, superbia elatus, uenit ad me, qui sum uilior meis antecessoribus, deprecans ut in consilio meo, et in synodo sanctissimum confessorem in numero ponerem apostolorum, quod facere nolui. Ille perseuerans dictis, fidem quam habuit, cum duodecim monachis illius monasterii, mihi promisit ut cum auctoritate in omni consilio me defenderet. Hoc facere non potuit in consilio Guillelmi Aquitanorum ducis,  audiente archiepiscopo Bituricensi, Isemberto Pictauiensi, ceterisque eorum suffraganeis. Omnes episcopi  Francorum, Aluernorum, uasconum, Aquitanorum, cum quibus ego fui locutus, comprobant et confirmant sanctissimum confessorem Martialem non debere tollere de illo loco ubi sancti Patres et nostri antecessores cum posuerunt, et non esse apostolatum nisi auctoritate comprobatum. Talem dicunt rationem: »Si ego S. Martialem, qui fuit ex septuaginta duobus, in numero ponam apostolorum, illi omnes septuaginta duos in numero ponunt apostolorum, et ubi eorum corpora condiuntur, ipsum locum pro apostolatu tenere.« Tibi uero, ego Iordanus, has litteras mitto de parte istorum predictorum, regis scilicet Roberti, Guillelmi ducis Aquitanorum, archiepiscoporum omnium, uidelicet catholicorum, qui mihi contradicunt ne sanctum Martialem  in numero ponam apostolorum. Tu autem si ausus es facere quod non fecerunt sancti tui antecessores Gregorius, Clemens, Bonifacius, et multi alii, ut ponerent confessores inter apostolos, si peccatum est, tuum sit; ego ero liber a culpa, neque iniquitas, neque peccatum meum; uoluntatem omnium Aquitanorum tibi monstrabo, quia ille abbas seductor nulla alia causa hoc facit, nisi quia uult destruere sedem episcopalem primi martyris, et apostolatum S. Petri aduilare. Per istius charte portitorem litteras mihi mitte, et per omnia tuam uoluntatem mihi manda. Ego ad presens tecum loqui non potero, sed quanto citius mihi erit posse, limina sancti Petri adibo.

 uale uiriliter, age iussa Patrum, noli preuaricare.




ANNO DOMINI MXXXuIII.
SANCTUS GODEHARDUS EPISCOPUS HILDESHEIMENSIS



uITA SANCTI GODEHARDI Auctore WOLFERO, eius equali et discipulo, eiusdem ecclesie canonico.






OBSERuATIONES PRAEuIAE.

1. Preter sanctum Bernwardum, cuius uitam supra annum 1023 dedimus, habemus hoc seculo alterum Ecclesie Germanice lumen, quod nobis suppeditat Hildesheimensis Ecclesia. Is est Godehardus, cuius acta ab auctore graui et aquali scripta, Surius, Brouuerus, ac tandem Bollandiani typis edidere. De huius uite auctoritate nemo ambigit, quamuis de illius auctoris nomine non sit una omnium sententia. Brouuerus quippe et Surius eam Arnoldo cuidam attribuunt, ex fide codicum aliquot mss. ex quibus se eam descripsisse testantur. At Bollandiani, ceterique recentiores Wolferum eius uite fuisse primum auctorem contendunt, ex antiquiore codice Greciensis abbatie. Preterea tomo uII Maii in Appendice alium item codicem laudant. Bambergensem scilicet, ubi idem uite auctor Wolferius diserte dicitur. Cui posteriori sententie facile assentimur, si concedatur hanc uitam, que a Wolfero primitus conscripta fuerat, postea ab Arnoldo relectam fuisse, a quo nonnulla miracula, que in priori uita desiderabantur, adiecta  fuerunt. Illud opus Wolferus magistro suo Albuino nuncupauit, quod Arnoldus pariter Menghardo inscripsit. Unde factum est ut in nonnullis exemplaribus Wolferi ad Albuinum, in aliis uero, et quidem plurimis, licet recentioribus, Arnoldi ad Menghardum nuncupata inueniatur.

2. uerum hec difficultas nullum facessere debet negotium, siquidem omnes fatentur primum huius operis auctorem sancto Godehardo equalem fuisse, ac sepius cum eo, et quidem familiarius fuisse conuersatum, quod ex toto operis contextu manifestum est, ex quo etiam apparet eiusdem auctoris et inscribendo sinceritas, et in factis discernendis solertia. Canonicum fuisse exinde colligitur, quod referat se audiisse Guntherum abbatem fratribus suis in capitulo concionantem, cum tamen ipse cum aliis extra capitulum esset, quod nemini in habitu canonico capitulum ingredi lex monastica permitteret. Alias tamen innuere uidetur se uitam monasticam amplexum fuisse, cum se in monasterio Altahensi educatum profiteatur, et abbatem suum Athelbertum appellet. Ceterum hanc uitam a posteriori auctore nonnichil amplificatam fuisse coniicimus, quod in nonnullis codicibus paulo prolixior quam in ceteris habeatur. Integram uero hic eam exhibemus, sed ita ut ea que non omnes codices habent includantur ansulis, ut quiuis facile discernere possit quid in omnibus, quidue in aliquot solummodo codicibus habeatur.

3. uite subiicimus Historiam translationis eiusdem sancti uiri, quam auctor etiam oculatus conscripsit: nec enim licuit omittere tanti pretii monumentum, ex quo nempe multa erui possunt ad historiam ecclesiasticam illustrandam. Ex his discimus canonizationem sancti Godehardi in concilio Remensi sub Innocentio II summo pontifice, ubi ipse preerat, factam fuisse, cuius etiam decretum refertur. Que quidem in omnibus conciliorum editionibus desiderabantur. Hinc etiam patet synodum, que apud Leodium sub eodem pontifice habita est, Remensem precessisse, quamuis Remensi primus locus datus sit a conciliorum editoribus, qui in hoc sancti Bernardi uite auctorem incaute secuti sunt, ut animaduertit Brouuerus. Ceterum Bernardus episcopus, cuius precipue opera sanctus Godehardus in sanctorum catalogum ascriptus fuit, insigne monasterium in eiusdem sanctissimi antistitis honorem condidit. Cui edificando primum imposuit lapidem anno 1133, aduocatis ex monasterio Fuldensi Benedictinis monachis, qui ibi sub Friderico abbate instituti, hodieque, Deo fauente, perseuerant. Sancti Godehardi obitum omnes fere ad 4 Maii diem referunt, nonnulli ad sequentem: priorem sententiam, que posteriore certior uidetur, pretulimus; sed de anno maior est difficultas. Brouuerus eius oppidum ad annum 1037 reuocauit; nos cum Henschenio sequenti consignamus, quod ex actis hic relatis probari potest. Idem disertis uerbis habetur in Chronico Saxonico ms. tum in Chronico Hildesheimensi, quod Franciscus Quercetanus tomo III scriptorum Historie Francorum edidit. Celebris est sancti Godehardi memoria apud omnes ferme Germanie scriptores, cuius nomen representant passim sacri Ecclesiarum fasti, etsi in Martyrologio Romano desideretur. Colitur die 4 Maii in Benedictino. Sacrum eius corpus in crypta subterranea sub choro ecclesie cathedralis asseruatur, quod non impedit quominus alie, et quidem multe ecclesie, se aliquot eiusdem sancti reliquiarum partes possidere glorientur.





[uITA S. GODEHARDI.]



EPISTOLA WOLFREDI AD ALBUINUM.

 1. Summer euerentie decore uenerando domino meo et magistro Albuino  , toto semper deuotionis studio colendo, Wolferus spiritu et corpore modicus, quidquid pro plurali subiectionis debito iure proprius. Historiam de uita et institutione beate memorie Patris ac pastoris nostri Godehardi episcopi scripturus, inter spem et metum anxius diu multumque deliberando dubitaui; quia me ad tam arduum ac preclarum opus imparem, minusque idoneum non ignoraui. Nam quantum spe et delectatione uirtutum, quas per illum Dominus ostendit, delectatus aduocabar, tantum multiplici proprie negligentie conscientia et metu territus, retrahebar; donec tandem preceptorum ac fratrum, maximeque beati uiri et ueri Dei cultoris Athelberti abbatis  nostri iussis, partim sponte, partim inuitus obediens, tale fastigium attingere tentaui, tueque clementie, o preceptor nobilis, secretius offerendum estimaui; apud quem et pro erratis facilis locus esset uenie, et pro demendis uel addendis promptior et non suspecta benignitas cautele, uel saltem indiffamata celeritas taciturnitatis eterne. Nec etiam, Pater uenerabilis, aut dedignando mireris  aut admirando dedigneris, quod tu solus ex generali pontificum, abbatum ac doctorum collegio, quasi ad mee nugacitatis inspectionem specialiter eligaris; cum et hoc prudens predicti monitoris et impulsoris mei industria prouiderit, maxime quia tibi pro fidei et dilectionis tue merito, eiusdem Patris nostri uita et ante et post pontificalem promotionem pre ceteris semper claruit; et quia ipse tibi secretius ac familiarius, exemplo Christi ac discipuli quem diligebat, cordis sui arcana pre cunctis aperuit. Ideoque et me, ut predixi, imparem minusque idoneum ad idem opus presertim impulit, quod per adolescentie mee tempora inter Herueldense et Altahense cenobium, quasi Orosii  more, discursitauerim, et primeua eius gesta a Christi fidelibus et frequenter  audierim, et etiam pro parua adhuc ingenioli capacitate libenter retinuerim. Deum ergo, qui secreta cordium intuendo rimatur, testor, me nichil in eius memorie laude descripturum, nisi quod aut ipse uidi et audiui, aut a uere ueridicis et etiam probatis agnoui. Maxime tamen cum Altaha studii causa exsularem, cuiusdam ueterani presbyteri, Reginoldi  nomine, quem et tu melius noueras, familiaritate  et colloquio sepius utebar, et, si Deus quandoque dignaretur, eius ueriloqua relatione ad hoc ipsum instituebar; qui certe ei ab ipsa infantia fideli ministerio semper adherebat, eumque sacre eruditionis litteras primus instruebat, et omnia eius dicta et facta usque ad monachicam professionem et etiam ad pontificalem promotionem ipse melius nouerat.

2. Sed et ego solito prisce obedientie more, si quid forte uel aptum uel ineptum compilare quiuerim, primo sagacitati tue merito offerendum decreui, ut certe per te errata corrigantur, hiantia suppleantur, superflua diradantur, necessaria supponantur, et ubi deuiauerim, quod fateor facile fit, stoliditas mea ueniam consequatur, quin et contra insultantium  irrisionem auctoritatis tante defensione muniatur. Cum tamen, Deo teste, pro hoc minime mouear, si quis me talium elatus irriserit uel inurbanum quidquam conflasse uerbosius obiecerit, ut tantum studiosis et Deum timentibus simplicem ueritatis sententiam construxerim, et his qui forte, Spiritus Domini inspiratione annuente, post hoc dum liuor inuidie nubila pretendens occiderit, predicti antistitis Actus et uitam condigna reuerentia condecorare nouerint et uoluerint, rerum et temporum certum ordinem depinxerim. More siquidem sagacioris canis, qui annuente uenatore, uel nutu, uel signo emissus, tota die indesinenter et quasi infatigabiliter laborat, non ut sibi solummodo, quod nec presumit, predam arripiat, sed ut iubentis domini  ludicram uoluntatem perficiat, rarum scilicet et insolitum quiddam capiendo, unde non solum dominus cum suis domesticis festiuius letetur, sed et superuenturis forte amicis lautioris cene iucunditas reseruetur; huius, inquam, more me libenter laborare profiteor, non ut mihi laudem, quam in hoc non mereor nec dignor, acquiram; sed ut uel modernis uel posteris, sicut predixi, eternam iusti memoriam quamuis indocili taxatione proponam. Quare ergo erubescam me canibus, qui certe maiorem et excellentiorem inter bruta animalia, dono puto Creatoris, intellectum habent, assimilari, cum  nec euangelica illa Chananea erubuerit, imo et gauisa sit se a Domino canibus comparari, nec etiam Lazarus spretus a diuite horruerit his lingentibus consolari! Nam quantum brutis excellentiores, tantum rationabilibus sunt propinquiores. Nec saltem super hoc fidelium quisque moneatur, quod a predictis illusoribus fatuitati mee obiicitur, non decere tam preclari ac insignis uiri quasi infimam genealogiam  diffamare, sed magis, ut ipsi putant, in laudem eius silendo celare: cum quilibet sanum sapientes non adeo attendant uanam generositatis iactantiam, quam utiliorem diuine inspirationis prerogatiuam, quibus certe nemo nobilis uidetur nisi quem uirtus nobilitare probatur, cum scriptum sit: Ubi Spiritus Domini, ibi libertas . Et propheta  dicit: Dominus pauperem facit et ditat, suscitat de puluere egenum, et de stercore erigit pauperem, ut sedeat cum principibus, et solium glorie teneat . Quod in illo ueraciter impletum esse, tota sancta Ecclesia teste, describimus, quia eum per uias a Domino deductum rectas, et in conspectu regum magnificatum, cum principibus gloriose consedisse, et inter principes sapientiam locutum esse, et solium glorie feliciter tenuisse uidimus. Unde et a nullo fidelium dubitatur quod modo in sanctorum ordine sacerdotum coram Christo procul dubio letatur. Si ergo iam friuola loquacitatis mee sententia ultra licitum uel placitum sermocinando processit, quod certe timiditas omnia etiam tuta timens effecit, tu Pater et doctor egregie, qui hoc non solum  predicti presulis memorie, sed et nostre imperitie et debere crederis et uelle; tu, inquam, in quo est et approbandi peritia et improbandi potentia, quorumlibet oblocutione contempta, sapienter prouideas ut et inepta et inutilia eterna taciturnitate sepeliantur, et profutura, Domino donante, sine adulationis fuco proferantur. Quia si quid a uero dissidet, non mee imperitie sed tue imputatur incurie. Sed, si forte quid aptius erit, non mea, sed tua pars erit, ut quidam se humilians ait:


Si quid ab ore placet, laus monitoris erit.



PROLOGUS.


 3. Quia euangelica uoce ueritatis precipitur, ut lucerna accensa non sub modio, sed super candelabrum  ad illuminationem fidelium constituatur; et quia secreta regum celari iubentur, opera uero Dei reuelanda  et magnificanda iure panduntur, ideo dignum et etiam gloriosum putauimus uitam beati et uenerandi Patris nostri Godehardi episcopi, quantum diuina clementia donauerit, in exemplum modernis et posteris proponere, et gestorum  eius probabile magisterium Deum timentibus exponere. uere etiam metuimus nos culpa negligentie non carere, si patiamur ea que ab eo laudabilia et uidimus et audiuimus sub silentio latere. Quem enim Baioaria olim ab initio uerbi Dei uomere exculta, et sacre fidei semine sufficienter fecundata, uerum religionis eruditorem, nobis quibus opus erat medico, concedente Christo, transmisit: nos Saxones uel certe Saxigene, et ut uera nobis, proh  dolor! insultationis irrisione obiicitur, uerbo Dei diu indomabiles, periculo non caremus, si eius gloriam,  domestica desidia obdurante, silendo negligimus.



INCIPIT uITA.


 4. Igitur septingentesimo quadragesimo primo Incarnationis Domini anno, quo Carolus primus  filius Pippini primi, filii Anchisi, filii Arnulfi, ex hac uita demigrans, filiis suis Carolomanno et Pippino regnum reliquit, quo etiam sequenti anno iste Pippinus Carolum Magnum genuit, initium Altahensis  monasterii a Christi cultoribus sapienter inceptum, et in religione monachice institutionis feliciter est perfectum  , ante distributionem episcopiorum, que decimo post anno in Baioaria a sancto Bonifacio archiepiscopo est facta, ex decreto Zacarie pape et consensu Pippini regis, cui ante tunc temporis triennium frater Carolomannus Rome tonsoratus et monachizatus hereditariam partem regni et proprietatis dimisit, quando Willebaldo Eistad, Ioanni  Salzeburk, Eremberto Frisingge, Gaibaldo [Garibaldo] Radisbona commendatur, et Christiana religio ibidem digne Deo corroboratur. In predicto certe cenobio seruimen Christi ab initio feliciter succreuit, et per centenos fere annos in monachico proposito laudabiliter profecit usque in detestabilem illam dissensionem que cepit inter Ludouicum imperatorem filium Caroli Magni et filios eius Ludouicum, Lotharium et Carolum; ac deinde imperatore defuncto inter ipsos fratres, per multos annos, ut chronica testantur, permansit. In ea ergo tempestate ecclesie plures despoliabantur, cenobia disturbabantur: inter que et eiusdem Altahensis Ecclesie proprietas ibidem a fidelibus collata, et eotenus inconuulsa, diripiebatur,  et huic sceleri militantibus, iuxta debacchantium uoluntatem, beneficii imo maleficii causa diuidebatur. Hac enim necessitate monachica ibidem norma defecit: sub regula tamen canonicorum idem locus usque in tempora pie memorie Henrici  ducis, quem postea imperatorem uidimus, item per centum annos perstitit. Quod et Otto pius rex, filius regis Henrici Saxonii, sepius decreuit in aliquibus locis redintegrare, sed plurali infortunio obstante, maxime tamen fratris sui Henrici ducis Baioarici machinatione prepediente, non potuit perficere. Qui certe sibi in prima regali ordinatione in presentia patris ac principum quasi iocularia indignatione se  nobiliorem iactitans restitit, et in eadem uana uoluntate semper contra fratrem regem priuatim et subdole, contra filium regis Ludouicum [alii Ludolfum], ut Baioaria adhuc testatur, publice perstitit.

5. Preclare igitur indolis puer, Godehardus nomine, iuxta Altahense monasterium ex eiusdem Ecclesie familia, in uilla Rithenbach diecesis Patuuiensis, a uere Christianis piis et honestis parentibus feliciter natus est et enutritus; studiis litterarum adhuc infantulus contra intentionem quodammodo parentum suorum se tradidit. [Erant schole quas uisitauit, prope monasterium Altach, trans flumen Danubium  . Cum autem mane surgens sanctus puer gratia uisitandi scholas ueniret  prope Danubium, quod pons ibi non erat, ut posset fluuium pertransire, Deo dante, uadens ad scholas aut inde rediens, quemdam reperit qui sibi per flumen continuum et sanum prebuit conductum]. In eodem monasterio puer predictus fideliter a parentibus oblatus, a fratribus deuote susceptus, litteralis scientie haustum Domino tribuente laudabiliter imbibit, et diuine legis notitiam pro paruulo adhuc etatis ingeniolo libenter accepit, iuxta quod dicitur: Facillime discitur, ubi Spiritus Dei doctor adest. [Cepit namque sanctus puer in primeuo etatis, seu iuuentutis sue flore, uanitates declinare atque leuitates euitare, magis eligens iugum Dei subire et uirtutum tramites adire quam uanitatibus huius  mundi, ut illa semper assolet etas; cepitque de bono in melius, de meliori in optimum non segniter se transferre. Ob hoc semper terebat ecclesie limina ut ibidem hauriret sacre legis flumina, ut exinde mentem suam inebriaret sitibundam. Aderat ei Dei timor, ipsum ab omni retrahens lasciuia puerili. Sic igitur se omnibus exhibuit, ut organum quoddam Spiritus sancti esse uerissime appareret. Unde et factum est ut in habitu seculari, quo inter religiosos manebat, multos de religiosis in uite sanctitate pelliceret euidenter.

6. Cum autem bonam moribusque honestis huiusmodi uitam laudabilem in dicto monasterio Altach  per aliquot annos peregisset, et adolescentie annos attigisset, et uite sancte fama per totam Bauariam se dilatasset], eo tempore beatus uir Christianus  Patauie episcopus idem monasterium beneficii causa gubernauit tempore Henrici ducis prioris. Et fratres ibi in diuino seruimine coadunati, postquam eiusdem pueri laudabilem in timore Dei indolem cognouerunt, eum [Patauiensi episcopo, qui tunc idem monasterium beneficii causa gubernauit, eum commendando notificauerunt  .] Quo ille audito, ut certe erat prudentissimus, Deo gratias retulit, illumque inde eductum in suam familiaritatem assumpsit. Quem ubi de uirtute in uirtutem, gratia Christi prouehente, scandere cognouit, amplius eum pro collata diuinitus industria gratulans amauit, [ac cancellarie  ei officium commisit, in quo officio talem se exhibuit ut diuine organum sapientie se omnibus exhiberet,] ac per triennium secum per diuersa expeditionum, ceterorumque commeatuum difficiliora itinera, quasi pretentandi gratia circumuexit, et sacre fidei ac religionis catechismo deuotius instruxit. [Timuit autem sanctus iuuenis Godehardus ne quid in tantis, quibus prepeditus erat negotiis, uanum illaberetur animo: ideo a dicto Patauiensi recedendi petita licentia, et uix obtenta, is] cum eiusdem cenobii fratribus in supplementum diuine seruitutis obnixe repetentibus, subdiaconii gradu decoratum remisit. Qui ibidem in sancte conuersationis studio de die in diem per adolescentie tempus sagacius inuigilans, communi etiam fratrum  commodo et utilitati deuotius intendens, maiores scilicet iuxta Apostolum, honore preueniendo , ceuos iustis exemplis adhortando, subiectos sacris sepius monitis ad meliora sollicitando; et ita diuina clementia comitante, in breui uere religionis disciplinam ad integrum consecutus, diaconii quoque honore sublimatus, eidem monasterio, ut uere post patuit, Deo predestinante, prepositus est constitutus.

7. Anno deinde post partum uirginis nongentesimo octogesimo octauo  , Ottone imperatore secundo, post periculosissimum et etiam infelicissimum  Calabrie bellum adhuc per orbem terre clade et infamia notissimum, ex hac uita sublato, et Rome cum summo totius Christianismi merore, satis tamen honorifice sepulto; post inconsideratam Mersburgensis  episcopatus destructionem, et post innocentem, iuxta uocem populi, Geronis comitis necem, predictus Henricus dux Baioarie, pater Henrici imperatoris, ab imperatore patruele certe suo, ante septennium ob infidelitatem et tyrannidem quam contra eum paterno more exercuit, ab honore submotus. Tunc occasione uindicandi [Boll. iustitie] in spem regnandi, arrogantie furore incassum elatus, herilem filium dignum Dei ordinatione regni heredem opprimere, semetque in monarchiam regni, suadente seductore, conatur erigere. Cuius tamen  nugalis machinatio a primoribus regni Deum sane timentibus, et maxime a Willegiso metropolitano Maguntiaco et Bernardo duce Saxonico pacifice sedatur, eique post multa apta et inepta que modo melius silentur quia in Chronicis plenius continentur, priscus ducatus redonatur. In proximo autem Natalis Domini die, Otto puer coronam regni a prenominato metropolitano honorifice percepit, et in omni ecclesiastica perfectione feliciter more auito crescere cepit. Cuius quidem laudabilis industrie initiale fuit indicium, quod septimo sue ordinationis anno, sepe dictum Altahense monasterium episcoporum consilio, auxiliante demum duce prefato, in pristinum monachice religionis reformari  fecit statum.

8. Quidam igitur uenerabilis uir, Erchembertus nomine, illic abbas preponitur, per quem, auxiliante Domino, diuinum ibi ministerium iuxta regulam Sancti Benedicti religiose disponitur. Ad cuius statim saluberrimam admonitionem prompte obedientie iuuenis Godehardus, corde et animo a seculi uanitate conuersus, cum aliquantis eiusdem loci fratribus monachus est factus, anno, ut ipse sepius nobis intimauit, etatis sue tricesimo primo, pluribus tamen ex eodem cenobio, ut non ignotum postmodum memorie, fratribus digredientibus, inter quos erat quidam T.  , quem postea Mindensis Ecclesie  episcopum uidimus. Sed nouellus noue religionis tiro adoptatus melioris uite tirocinio, ut in priori proposito solebat, toto cordis ac mentis affectu ad celestem aulam anhelabat, adeo ut nouus preceptor nouo auditori, quod certe in talibus insolitum est, considerata eius probabilitate [Bol., probitate] omnem diuini ouilis curam post se penitus commendaret, eumque sibi in spiritalis exercitii filiationem singulariter preoptaret. [Erat enim caritate feruidus, in labore strenuus, in oratione deuotus, meditatione profundus, contemplatione suspensus, corpore honestus, corde mundus, sibi rigidus, defectibus aliorum compatiens, humilitate precipuus, in paupertate letus, et in uera nitidus castitate.] Qui tamen predictus abbas post triennium uel causa infirmitatis,  uel tedio cure secularis, idem regimen reliquit, et ad secretioris uite solitudinem in conspectu interni Arbitri uacare decreuit.

9. His etiam diebus prememoratus Baioarie dux obiit, cuius loco pius Henricus filius eius surrexit, non patris insolentiam sed initium sapientie timorem Domini pleniter secutus, quia erat omni litterarum studio principaliter imbutus, et totus sane fide et actu catholicus. Qui statim in diuini famulaminis cultu succensus, prenominatum cenobium iterum spirituali priuari pastore indoluit, et eumdem Godehardum tunc presbyterum abbatem ibi preponere uoluit: cui ille per biennium iusta satis excusatione restitit, quia sedem et locum pastoris sui ipso superstite usurpare non debuit. Sed postquam abbas a  fratribus et etiam ab episcopis uocatus reuenire recusauit, eisque licentiam quem in locum eius uellent substituere mandauit; tandem episcopali auctoritate et fratrum unanimitate uictus idem regimen iuxta ducis decretum suscepit. Qui statim in exordio sue promotionis totum se Christo uigilanter mancipauit, et districtiorem regularis uite tramitem cum consociatis sibi fratribus ingredi anxie curauit, et in tali studio se ibidem per octo annos indesinenter exercuit, et preter hoc tamen manuali labore multiplicem fructum ac necessariam utilitatem acquisiuit. Qui et ibi in monte quodam, qui Helinhigeresberg  dicitur, castellum firmum et in eo ecclesiam pulcherrimam in honorem sancte matris  Christi Marie, in cuius speciale seruimen futurus erat, cum condecenti edificio construxit, et circumquaque, maxime in saltu Bemico, qui eidem prouincie proxime astat, ad triginta et eo amplius mansos labore tantum manuum cum fratribus apostolico exemplo siluis et uepribus erutis, ad usum  utilitatis inibi Deo seruientium reformauit. Interim, 1002 Incarnationis Domini anno, nobilis imperator Otto tertius ex uita hac immatura morte discessit, in cuius regnum predictus Henricus dux omni pietate perspicuus successit.

10. Erat in illo tempore in Herueldensi  monasterio sancti Wichberti B. abbas  uenerabilis genere et dignitate memorabilis. Qui tamen, ut salua [al., in] pace dicatur, ultra sui propositi ordinem humano more popularis fame laudi intentus, eiusdem cenobii fratres forte aliquando debita conuersatione fouit indulgentius, ita ut more canonicorum proprietates sibi tam in priuatis edificiis quam et in equis, et cultioribus quoque plurimis uestimentis, ac ceteris mundane glorie pompis  uindicarent, et licentiam quoque dandi et accipiendi cum illicitis ac superfluis conuiuiis ceterisque talibus usurparent. Quo scilicet abbate biennio ante finem sui egrotante, et ultra Fuldam flumen in monte quo ipse monasterium in honorem sancti Petri apostoli construxit, cum militibus ac ceteris sibi familiaribus refrigerii lenitate commorante, fratres indignatione permoti et quasi a patre contempti, ad regem tam per semetipsos quam per litteras ac legatos sepius diuersas querimonias dirigunt, sibi uictus et uestitus denegari necessaria, et illis cum ceteris Christi pauperibus esurientibus, res ecclesiasticas per uana et inutilia prorsus dissipari. Quam eorum querimoniam rex sapiens altius quam ipsi opinarentur intelligens, sed et uitam illorum non  nesciens, diutius dissimulando distulit; sed ad postremum importunitate eorum deuictus modificato sermone respondit, libenter se patrem eorum, si Dei dono conualuerit, de talibus admoniturum; sin uero obierit, eis imo et sibi in preponendo pastore in diuinis et humanis sapientium consilio iuxta timorem Domini prouisurum.

11. At memorato abbate paulo post defuncto, predictum Godehardum eis patrem gubernatoremque episcoporum consilio preposuit, quem etiam ut in omnibus eis iuxta timorem Domini et monachicam religionem prouideret solerter premonuit. Qui illuc per Willegisum archiepiscopum perductus, et per eum etiam, sicut Deo gratias optime nouerat, ad bene  faciendum sapienter instructus, in primo aduentu gratias diuine pietati referens, eiusque directionem in preteritis, presentibus et futuris sollicite querens, primitus eis iuxta regulare preceptum duriora et asperiora mandata proposuit, et licentiam eis ad preces metropolitani, aut secum hec celebrandi aut  quo uellent discedendi contribuit. Qui statim unanimiter conspirati simul omnes, paucis tamen senioribus uel puerulis remanentibus, egressi, per diuersa loca uarie sunt dispersi; quos tamen postea saniori consilio, et eorumdem qui remanserant certe industriam eius ac mansuetudinem intelligentium auxilio, quosdam citius, quosdam uero serius, pene omnes ad ouile reuocauit, eosque sub leui iugo Christi facile, Domino gubernante, coadunauit. Ciuitatem uero ipsam et claustrales cohabitationes a superfluis et ineptis pluribus edificiis illico purgauit, et in condignam monachice necessitatis habitudinem honeste reformauit, et cum inibi inuentis et aliunde acquisitis fratribus in eodem cenobio per septem annos Deo digne et hominibus laudabiliter  ministrauit. Commendata sunt ei et alia duo monasteria, Degarense et Cremense  que pari quoque diligentia in Christi seruimine gubernauit.

12. Iisdem temporibus fuit in Thuringie partibus quidam uir nobilis, dignitate et meritis illustris, nomine Guntherus  , qui pro delictis iuuentutis ingemiscens, et considerata diligentius actuum suorum qualitate faciem Domini in confessione preueniens, sed proprie diffidens imbecillitati corporis et animi [Herueldiam ad nouum abbatem digne, ut postea patuit, penitendo accessit eique omne secretum cordis ac uoluntatis sue funditus aperuit. Quem abbas iuste in Deo timoratus, blanda consolatione et condigna etiam prouisione penitentem suscepit, et ad monachicam usque professionem saluberrima  sui commonitione, Domino cooperante, conuertit. Qui statim] ad penitus abdicanda quecunque sunt seculi, multiplicem sue hereditatis proprietatem quam acceperat a progenitoribus sancto uuichberto cum consensu heredum suorum firma traditione delegauit, primitus tamen sub testibus testamento pactus ut monachus factus monasterium, quod Gelinge  dicitur, uictus et uestitus gratia ipse possideret, ac fratribus illic Christo seruientibus secum inde necessaria prouideret. Sed abbas prudenti pertractans consilio homini nouiter conuerso talem pactionem in uia mandatorum Dei maximo futuram esse periculo, et plus inde per dies anime nasci dispendium quam corporis ut putabat subsidium, interim illum prouida  mente ab incepto suspendit et laico habitu adhuc usum ad Altahense monasterium secum perduxit. Ibidem uir predictus corde tenus compunctus  petiit ab abbate ut ante professionem liceret sibi Romam petere, et apostolorum Christi aliorumque sanctorum intercessionem pro transacte uite deuiis et pro noue uite ingressu querere. Quo permittente, it et redit tandemque ante altare sancti Mauricii  cingulum deponens, caput et barbam totondit, et facta de more petitione susceptus ac aliquandiu regulariter probatus, ab eodem pastore monastice uite habitum est adeptus.

13. uerum post uotum professionis non immemor sue quam prescripsimus pactionis, adiens abbatem licentiam petit patriam repetendi, et locum quem pepigerat iuxta condictum incolendi. Quod pius Pater interim consensit, nolens eum obstinata contradictione ab affectu quamuis iniquo prohibere, donec  ratione dictante illicita cupientem animum paulatim posset mitigare. uenienti igitur ad locum Gelinge dictum, et disponenti necessitates ibidem commanentium, ex occultis tentatoris insidiis, Deo, ut certe credimus, ad exemplum beati Iob permittente, multa et uaria ei occurrerunt incommoda, pro quibus dum ipse scilicet antea paupertatis ac laboris insolens ad abbatem sepius queritando confugeret, eiusque pro talibus consilium et auxilium anxie perquireret, sollicitus Pater fluctuationem mentis eius profunde prospiciens, et subsecuturam forte cordis mutabilitatem uehementer pertimescens, blanda interdum consolatione et suauiloqua commonitione mestitiam eius mitigans; interdum uero, iuxta Apostolum, arguendo, obsecrando, increpando,  opportune, importune nutantem eius animum castigans  ad uiam salutis eum reducere studuit, quod tamen adhuc modicum profecit. Sed cum in hac altercatione sepius luctarentur, et in huiusmodi molestia ambo crebrius fatigarentur, illi iterum quadam die sue sollicitudinis querelam suggerenti, uir Dei debito iustitie zelo permotus, turgente, ut aiunt, pulmone respondit: aut in promissa obedientie stabilitate Deo deuotius seruiret, aut certe ad solitam seculi uanitatem laqueis iterum Satane irretitus, abiecto habitu, rediret. Ad quam uocem stupefactus auditor intremuit, et erroris sui nimietatem sero tandem perhorrescens ingemuit  , omni predicta pactione corde tenus oblita, et tota  cuiuscunque incommodi querimonia abolita, ad Altahense monasterium, ubi tunc sub eiusdem Patris cura, ut in gratia omnium loquar, singulare  diuini cultus studium feruebat, se contulit; et illic fratribus humillime subiectus, et in sacre religionis districtione pleniter in breui tempore diuini roris infusione instructus, ultra regulare preceptum semet etiam prelatis admirantibus afflixit.

14. Tertio namque sue conuersionis anno, in predicto Bemico saltu eremum petiit, in qua ad triginta septem  annos in studio sancte religionis et in summa ueraciter districtione spontanee paupertatis, cum sibi commanentibus uixit. Annona denique eorum erat simplex et modica, agili studio  a rege Ungarico et de Bohemia et Polonia nec non et ceteris diuersis prouinciis simul cum uestitu conquisita: de potu, ut omnibus notum est, nichil prorsus  ibi nisi sola aqua habebatur, et ipsa etiam hospitibus ad sufficientiam, fratribus uero ad mensuram dabatur. Nam litteras omnino frater ille nisi tantum Psalmos, non didicit, et tamen omnem rationem et intellectum Euangelii, Legis et Prophetarum et historiarum quoque ex crebra fratrum relatione et etiam auidiore uerbi Dei exauditione mirabiliter percepit; adeo ut sepissime obscuriora  mystice intelligentie interdum iocando, interdum uero admonendo stupentibus auditoribus proferret. Quod nos quidem qui eum familiarius nouimus, frequenter audiuimus, precipue tamen cum in summa sua festiuitate, in natiuitate scilicet sancti Ioannis Baptiste specialis sui patroni, sermoni eius adfuimus, quo in capitulari collatione eodem die fratres  suos admonebat: dum eos de eiusdem Patris uita et moribus, uictu et etiam uestitu, et operibus ad paupertatis sue Domino Deo placitam tolerantiam instruebat. uerum enim dico, et coram Deo non mentior, quia omnes pene qui aderant eidem sermoni, ad uberrimam lacrymarum effusionem dono Dei sunt compuncti. Assedit ibi uenerabilis abbas Altahensis Ratmundus cum pluribus sui cenobii fratribus et aliis insuper multis hospitibus, preter nos quos in canonico habitu illuc ingredi religio uetuit, quos tamen fratrum familiaritas et maxime abbatis licentia circumquaque ad fenestras, concionatore ignorante, clanculo collocauit. Erat enim, ut de sancto Benedicto dicitur, quem post  Deum uita et moribus sequebatur, et scienter nescius et sapienter indoctus .

15. Beatus igitur Godehardus senio et labore iam fessus et etiam tedio secularis cure repletus, annuente rege Herueldense, regimen illustri uiro Arnoldo suo prius eo loci preposito, et Bertholdo  eque uenerabili suo primicerio Dagarense commendauit,  sicque ad Altaha remeauit, ubi, si Deo tantum placuerit, in finem uite sue in debito cepte religionis studio perseuerare decreuit. Idem enim monasterium omni deuotione, ut uel hodie ibi liquet, adornare studebat, libris scilicet et pretiosissimis missalibus, indumentis, ceterisque uariis et utilibus ecclesiasticis ornamentis; maxime tamen, quod et ubique notissimum est, plurimos in eodem cenobio fratres scientia et moribus illustres enutriuit, quos postea inter diuersa monasteria Patres et doctores regis ac episcoporum petitione dispertiuit. Sed cum iam in laboriosa, sibi tamen placita, illa sua quiete per decem annos in huiusmodi studio pausaret, totaque cordis intentione in regione uiuorum Domino placere diurnis nocturnisque suspiriis preoptaret,  mirabile tandem somnium uidit, ut ipse nobis sepius intimauit, post quam certe uisionem se de hoc mundo quo Deus iusserit, obiturum non dubitauit  .

16. Quadam igitur nocte, ut semper per triginta iam annos consueuit, post primam tantum noctis quietem ecclesiam ingrediens, psalmodie ceterisque talibus officiis intentus, pernoctabat; sed et post matutinas in incepto decreto perstabat: iamque aurora irradiante, modice dormitans cubiculum intrauit, seque super scamnum tantum inclinans huiusmodi somnium uidit. Nam oliua pulchre magnitudinis, ibi in claustrali atrio stabat, et putabat se sub eadem arbore lectionis studio sedere, et ad se quasdam grauiores et ignotas personas accedere, que  se a rege illo missas assererent, ut eamdem oliuam suffossam sibi in regale seruimen deferrent. Nec mora, ut sibi uidebatur, secures et fossoria arripiunt eamque summa festinatione exstirpare contendunt. Sed quanto altius infodiunt, tanto densiorem radicum tenacitatem inueniunt. Quod ipsi uidentes, festinationis causa admotis securibus radices secando precidunt, sicque euulsam arborem secum auferentes discedunt, et statim, ut estimabat, ex relicta radicum densitate innumera et speciosa uirgulta succreuerunt, que etiam totum atrium sua multiplicatione repleuerunt, ita ut et uulgus diuersi sexus et etatis accesserit et de iisdem fructetis plantaria plura euellens per rura et compita disseminauerit. At ille euigilans ecclesiam statim intrauit, totumque  sese, cogitatum suum in Domino iactans, diuine clementie attentius commendauit, quia se post idem somnium discessurum certius  estimabat. Quod tamen sapiens quisque alia euidenter portendere patenter intelligit, qui multiplicem doctrine illius numerositatem sollicite perpenderit, et illic in prioris religionis exercitio relictam, et postea ubique per diuersa diuini roris dogmata salubriter dispersam.

 17. Quandoquidem beati uiri  uitam non propria scientia, que certe nulla est, sed diuina clementia fauente, ab exordio hactenus per multa laudabilia descripserim, gratias pro scire condignas eidem clementie refero, tuumque, uenerande Pater, auxilium, quem a fine usque in finem in omnibus et in hoc precipue negotio eruditorem, defensorem correctoremque preelegi, tuum, inquam, tuique similium auxilium et interuentum ad Deum imploro, ut deinceps maiora et laudabiliora illius directione sine mendacii fuco ueraciter et congrue describam. Anno igitur post incarnati uerbi Dei mysterium 1022, regni uero domini Henrici uigesimo primo, imperii autem nono, felicis memorie  Bernwardus uenerabilis nostre Ecclesie antistes ex hac uita  ad perpetuam migrauit, cuius certe obitus totam regionem maxime contristauit. Erat enim, ut festinando omnem uite eius historiam transcurram, in cuncto diuine seruitutis sancte studio iuste feruidus et in tota mundane utilitatis sagacitate sapienter prouidus, contra rebelles et induratos iure seuerus, erga obedientes et modestos rite mansuetus, in eleemosynis et miseratione compatiens et largus, uigiliis, ieiuniis et orationibus conuenienter intentus. Monasterium  nostrum itaque libris, serico, auro, argento, gemmis, picturis aliisque ecclesiasticis ornamentis pluribus decenter redimiuit, clericos auxiliante Deo multos et etiam in diuino seruitio utiles enutriuit. uenerabile templum sancti Michelis proprio labore constructum suaque hereditate et  acquisitione sufficienter dotatum in monachicam religionem Deo consecrauit. Turres uero munitissimas et etiam honorificas cum adherente muro in orientali et occidentali parte nostre ciuitatis, in tuitionem ciuium construxit. Ecclesias multas cum uariis et utilibus edificiis per diuersas episcopii curtes edificauit, et omni prorsus pontificalis prouisionis honestate in diuinis et humanis solerter inuigilauit.

18. Eodem tempore imperator Gruona sedebat, et prememoratum abbatem solito semper pietatis more secum habebat. Adueniente igitur legato cum hac lugubri legatione, imperator fidelem Christi suique amicum, condigno merore defleuit, et piam eius animam Deo et sanctis Dei angelis debita commemoratione commendauit. Deinde abbatem secreto  soliloquio conuenit, eique sue uoluntatis arcanum de episcopatu eiusdem sedis aperuit. Cui statim ille in faciem restitit, et se indignum tanto ac tali officio et honore respondit. Quem item itemque ex abundantia cordis deuotius admonuit. Ille uero in cepta excusatione firmiter perstitit, dicens, certe se maiora onera diuitiarum ob hoc reiecisse, ut soli Deo liberius  uacaret et fragilis uite finem in solita dilectaque sibi paupertate securius exspectaret. Imperator uero per episcopos cordis eius duritiam emollire tentauit, eosque de talibus illum conuenire rogauit; in quorum ille colloquio solita fiducia restitit, et se tandem si hoc tamen nomine dignus eis uideretur, donec Radisbona aut Patauia uacaret, ubi non sibi sed suis tantum prodesse possit, libentius exspectare retulit. Sicque ibidem per totam hebdomadam de hoc inter eos causa tractabatur, sed ille semper in eadem sue sententie tenacitate renitebatur.

19. Tandem in uigiliis sancti Andree apostoli, que tunc in quinta feria ante Aduentum Domini euenerant, item somnium uidit quod tunc soli imperatori, postea uero et nobis gratulando et etiam lacrymando  sepius intimauit. Aspexit enim in uisione post solitas nocturnas uigilias ac preces matutinas, ut sibi uidebatur, in atrio eiusdem ecclesie, in qua post triduum Deo consecrandus erat, nimiam certe multitudinem inter se tumultuantem et de episcopio Hildenesheimensi serio concertantem. Tunc accessit ad eum in media multitudine cum pulchra puella rum caterua, quedam matrona uenerabilis, uultu et habitu mirabilis, et apprehensa manu eius de frequentia turbarum eum in eamdem ecclesiam introduxit, et extenta dextra nutu tantum eum ad agendam ante crucifixum ueniam admonuit  ; statimque ipso se ad preces inclinante, ipsa cum circumstantibus clara uoce Deo ita psallere cepit: Infunde  unctionem tuam clemens nostris sensibus. Ad quam uocem ipse a somno euigilans et eiusdem uisionis mysterio cumpunctus ecclesiam intrauit, et coram altare Domini prostratus diuine pietati se suamque uisionem commendauit. Facto autem die imperatorem secretius conuenit, et mentis sue pertinacia remissa, uisionis ei seriem aperuit, et tandem se diuine predestinationi et eius etiam consilio ac uoluntati obsecuturum deuouit. Nec mora, eodem die diluculo clerus noster cum militia aduenit: quibus dum imperator suum secretum, imo diuinum decretum intimauit, tota eorum unanimitas gratanter Deum laudando suscepit, quamuis primo quod nec mirum erat, aliqui uel ob ignotam eius uitam, uel etiam ob auditam olim iuuentutis eius nimietatem ad tempus  expauescerent sibique tale aliquid pertimescerent. Sequenti uero die in natali Apostoli cum summo cleri plebisque tripudio eidem pastoralis cura commendatur, qui proxima Dominica Aduentus Domini ab Aribone metropolitano Magontiaco digne Deo consecratur.

20. Sed tamen in ipso eiusdem honoris, siue, ut  ipse putauit, oneris initio, iustis a Deo, ut uere creditur, predestinata non defuit tentatio. Nam isdem eius consecrator Aribo eodem die ante missarum solemnia secretius eum cum episcopis conuenit, eique in Gandersheimensi  loco et circumiacenti territorio omnem pontificalis officii prouisionem banni sui interpositione prohibuit. Quem quidem bannum ipse sue simplicitatis more nec approbauit nec retinuit, sed statim ad imperatorem, ab eo solummodo patrocinium in talibus querens, confugit. Qui confestim archiepiscopo cum fratribus familiariter accercito, et dissimulata cordis sui molestia, hunc nouum conflictum banno soluto sapienter pacificeque diremit. Et sic predicta consecratione festiue celebrata, eamdem diem in timore Dei exsultantes  leti peregerunt, et ita in pace suum conuentum soluerunt.

21. Non ergo uobis, o lectores, incommodum uel fastidiosum uideatur si huiusmet conflictus initium, uobis certe in posteris necessarium, altius necessitatis causa repetatur. Quidam dux Saxonicus Luitolfus nomine cum sua coniuge Oda [al., Yda], cum consilio et licentia sancti Altefridi  quarti nostre Ecclesie episcopi Romam petiit, et a beato Sergio papa reliquias sanctorum presulum Anastasii et Innocentii impetratas domum detulit. In quorum honore monasterium et cenobium uirginum primo in Brunesteshusen, deinde quarto post anno in Gandersheim construxit: et easdem uillas cum adiacente territorio, et omni sua hereditate illuc in utilitatem  Christo militantium contulit, et filiam suam Hathamudam [al., Hademutam] abbatissam ibi primam eodem episcopo ordinante constituit. Sicque totum idem territorium ab initio semper ad Hildenesheimenses episcopos per ducentos quadringinta  annos pertinuit, et nullus Magontinus presul quidquam inde uel sibi uel sue Ecclesie uindicauit, donec a Rabano duodecimus Willegisus metropolitanus Magontiacam cathedram insedit; uir certe in omni catholica pietate preclarus, sed in hoc solo tantum periculose temerarius, qui suadente, ut impune ueritatem loquar, domina Sophia sorore imperatoris Ottonis tertii, que iuuenili iactantia et generis dignitate elata a Palligero  tantum uelari gestiuit, eumdem locum sibi usurpare tentauit. Que tamen  machinatio in conspectu regis et principum, Osdago  octauo post Altfridum nostre Ecclesie episcopo, ueritatis ei et iustitie uoce resistente disperiit, quando uix obtentu regis eiusque matris licentiam ab eodem episcopo obtinuit, ut ibi in natali sancti Luce euangeliste missam celebraret archiepiscopus, et predicte Sophie uelationem simul cum eo ageret; de ceteris uero uelandis uirginibus, noster presul suo iure prouideret. Post pauca predicto Osdago  episcopo defuncto, et Gerdago etiam nobis electo, et post biennium finito, dominus Bernwardus regius capellanus eamdem sedem obtinuit, quem idem archiepiscopus consecrauit, sed super eadem repetitione prorsus obticuit, donec domina Gerberga  abbatissa uenerabilis nouum monasterium, quod ipsa post incendium construxit, uoluit  consecrari; sed quia ipsa detenta infirmitate ea prouidere non ualuit, predicte Sophie spirituali certe filie ac etiam nepti hanc procurationem commendauit. Que statim solito more proprium episcopum contempsit, archiepiscopum ad talia honorifice uocauit, qui iterum pro huiusmodi suasione iuris oblitus, eumdem locum inuadere festinauit, sed presulis nostri litteris commonitus distulit. Item inuitatur, itemque auctoritatis iure repellitur. Ad tertiam uero inuitationem archiepiscopus illuc aduenit, ecclesiam ut putabat dedicaturus; quod certe ei Eggiardus Sleswicensis episcopus uere fidelis nostre Ecclesie filius, illo cum clero a nostro domino missus, Scripturarum auctoritate intercepit. Post multas autem et uarias huiusmodi disceptationes, eadem causa  tandem ab episcopis comprouincialibus usque in presentiam Romani pontificis  comperendimatur

22. Sed eo tempore pius Otto tertius imperator ad Christum migrauit, cuius loco, ut prenotatum est, Henricus in regnum intrauit, qui statim natale sancti Laurentii Patherbrunne celebrauit, ubi domina Cunigund regalem coronam percepit. Predicta etiam Gerberga Gandersheimensis abbatissa seculo exempta, Sophia ei succedens solito iterum more ibidem obtentu principum, licentiam domini Bernwardi a Palligero benedicendi impetrauit. Deinde nouus rex primum sui honoris annum in natale domini Palidi inchoauit, ubi coram eo per principes  sepius dicta episcoporum lite recitata corde tenus indoluit, et ad illam sedandam sepe interceptam  dedicationem ecclesie Gandersheimensis, collectis nonnullis episcopis, in uigilia Epiphanie Domini celebrare destinauit. Illuc ergo statuto die aduenientes, et dedicationis officium inchoantes, intus sacro mysterio peracto, rex cum episcopis et primatibus ante fores ad populum processit, ubi [cum Moguntinus metropolitanus una cum aliis episcopis aduenisset, et dedicationis officium consummasset, domnus] Willegisus  archiepiscopus publico sermone estimatione sua culpam professus, iuri et repetitioni eiusdem loci [presente rege et multis primatibus suis] abrenuntiauit, et in testimonium huius abrenuntiationis ferulam episcopalem domino Bernwardo, ut postea in Frankeneuordensi concilio claruit, coram clero et populo condonauit. Archiepiscopus uero,  hac lite sedata, presulem nostrum omni honore et caritate ultra, quoad uixit, dilexit, et in nostro cenobio fraternitate honorifice acquisita, summam dilectionem et loco et fratribus prouidit. Qui quinto postea anno plenus dierum et bonorum etiam operum ad Christum migrauit, cuius successorem Erkambaldum Fuldensis cenobii prius abbatem dominus Bernwardus, Kal. Aprilis, Magontie consecrauit. Qui ibidem nouem annos presidens, ordinatorem suum, consanguinitate etiam sibi propinquum, debita deuotione percoluit, et de supradicta controuersia omnino conticuit. Huic autem Aribo regius capellanus successit, quem imperialis annuli dono, regio more, presignatum Bernwardus episcopus ad principale altare prenotate Gandersheimensis ecclesie presbyterum  ordinauit, eique uerbi Dei, et banni sancti Petri auctoritate, eiusdem altaris et etiam loci uel circumiacentis territorii usurpationem, inuasionem, uel repetitionem astante imperatore cum episcopis, publice interdixit. In huius banni uindictam ille nostro Patri intulit tentationem predictam. Erat tamen ut ueritatem non occultemus, idem archiepiscopus genere et dignitate, et probabili etiam morum grauitate, uere, sed in hac tantum temeritate erga nos pro parte culpabilis. Hec ergo huius conflictus abbreuiatio ideo hic adnotatur, ut subsequentis disceptationis de eodem Gandersheimensi territorio ueritas et ratio clarius cognoscatur.

23. Beatus igitur Godehardus pontificatus infulis  decoratus nonas Decembris Hildenesheim aduenit, omnesque in suo aduentu gratulantes inuenit. Qui mox ut cenobii nostri religionem eatenus rationabiliter, Deo gratias, conseruatam agnouit, condignas illico diuine miserationi laudes persoluens, omni eam deuotionis studio ampliare, et in diuini cultus exercitio condecorare sategit. Forinsecus uero, de generali cleri et populi gubernatione episcopali speculatione solerter inuigilauit, pro qua etiam die ac nocte, omni uite sue tempore, indefectiuo gemitu,  Deo indesinenter supplicauit. Semetipsum autem in sanctimonia solita et in primitus cepta bonorum operum assiduitate non solum caute custodiuit, sed etiam religiose dietim augmentauit, in uigiliis et orationibus, ac continua et certe uix credibili ieiuniorum frequentatione, et largissima eleemosynarum profusione, et in summa totius diuini timoris grauitate, usque in finem, Spiritu sancto corroborante, perseuerauit. Fuit ergo, ut nulla prorsus uirtutis eius panegyrica pretermittam, regibus et primoribus et formidini et honori; ceteris uero, unicuique secundum se, timori pariter et amori, pro cunctis scilicet rite sollicitus, et in Christo omnibus omnia factus, soli tantum sibi grauis et austerus perstitit et parcus. Cenobium suum pastorali cura  sapienter gubernauit, et fratrum commoda in uictu et uestitu, ceterisque indigentie humane necessariis, sepius adauxit; quos etiam ad sacre religionis obseruantiam apostolice arguendo et obsecrando, multipliciterque informando, conduxit. Iuuenes quoque et pueros, quos inibi bone indolis et sapidos inuenit, per diuersa scholarum studia circumquaque dispertiuit, quorum certe postea seruimine uariam ac multiplicem sue ecclesie utilitatem in lectione, scriptura, et pictura, ac plurali honestiori clericalis officii disciplina, conquisiuit. Thesaurum nichilominus ecclesiasticum, quem inibi numerosum inuenit, tam decenter quam et utiliter ampliauit, et quidquid in edificiis ecclesiasticis non solum principalis  sue ciuitatis, sed et in aliis sue prouisionis locis dirutum uel ueteranum reperit, totum summa celeritate distrahere, renouare et meliorare festinauit. Inter que tamen omnia baptismalem ecclesiam, quam felicis memorie Otuinus, decimus noster antistes, in honore sancte Marie sanctique Epiphanii episcopi, quem de Papia ciuitate, Dei dono, patronum nobis adduxit  , in australi parte nostre ecclesie construxit, senio certe et negligentia delapsam diruit, et in eodem loco monasterium honestum in pretitulato honore, primo sue ordinationis anno, fundauit, quarto consummauit, et ibidem congregationem canonicam pluris sane honoris et utilitatis in Dei timore coadunauit, quam concambii sui acquisitione sufficienter uestiuit et pauit, abundantemque  illic in futurum ad talia sufficientiam condonauit.

24. Miraculum igitur primum, quod per eum gratia Christi ipso suo primo anno ordinationis sue fecerat, in spem et gaudium lectorum hic merito interponendum opinor, quod, ipsa ueritate, que Deus est, teste non mentior, ab ipso quidem usque in finem penitus celatum, sed a clero et populo qui intererant diuulgatum. Eodem anno Aribo archiepiscopus imperatorem in Pentecostes Magontiam inuitauit,  ubi concilium generale coadunauit, in quo episcoporum consilio plura que deuiauerant correxit, precipue tamen Ottonem comitem de Hamerstein et Irmengardam illicite commanentes separare disposuit. Quod tamen penitus perficere non potuit quia ille se partim regali timore, partim episcopali commonitione utcunque correxit; illa uero publice bannos preuaricans, ibidem ius legemque, ut uel hodie claret, funditus perdidit. Ad idem concilium presul noster et imperiali et pontificali uocatione allegatus, pulchra cleri et militie frequentia, etsi non sponte, comitatus illo properabat, et quadam die in pago qui Longingaha dicitur, iuxta predictum castellum Gruona, ubi Dei gratia et electus et consecratus est, iter carpebat. Et contigit ibi in uilla quamdam mulierem  a spiritu immundo uexari, et a parentibus uel propinquis per ecclesias ad sanctorum patrocinia circumduci. Qui dum nouum episcopum aduentare illuc cognouerant, in occursum ei sancta eius opinione fiduciati, simul cum infirma concite properabant. Immundus uero spiritus, ipsa eorum festinatione pauefactus, per os infirme anxio clamore quo duceretur inquisiuit. Cui cum dicerent quod in occursum Godehardi episcopi traheretur, horrifico statim mugitu et ululatu cepit miserabiliter refragari, et, ne ad episcopum ueniret, ipsis qui eam ducebant mirantibus pariter et pauescentibus, reluctari, eiulans et uociferans Godehardum se nec audire nec posse uidere. In eo certamine, dum infirma  a fidelibus fide et spe, ut uere patuit, feruentibus trahebatur, spiritus autem nequam tota uiolentia reluctabatur: tandem, Deo gratias, fugato demone mulier liberatur, et ad uirum Dei, ubi sub quadam arbore refrigerii gratia consedit, sana corde et corpore perducitur. Qui cognitis rebus, timore pariter et gaudio compunctus, lacrymans gratias diuine pietati in faciem prostratus iure persoluit, eidemque manus imponens eam benedictione pariter et prece in fide confortauit, et ualentem imo et gaudentem cum gaudentibus ciuibus et amicis remisit; sicque iter quod ceperat peregit. Unde eum omnes qui cum eo comitabantur amplius et amabant et timebant, cuius coram Deo tale meritum cognoscebant, quibus tamen [et tam parentibus puelle  quam et his qui secum erant] super hoc facto seria auctoritate silentium indixit; sed nec egra que sensit, nec turba que salutare miraculum uidit, reticuit.

25. Erat etiam in orientali parte ciuitatis nostre palus horrifica, et circummanentibus omnino plurali formidine inuisa, eo quod ibi, ut opinabantur, tam meridiano quam nocturno tempore illusiones quasdam horribiles uel audirent uel uiderent, que a fonte salsuginis, qui ibidem in medio bulliebat,  Sulza dicitur. Qua ille spectata, et illusione etiam phantastica qua bruta plebs terrebatur audita, eamdem paludem secundo sui aduentus anno cum cruce et reliquiis sanctorum inuasit, et habitationem suam ibidem aptauit, et in medio periculo oratorium in honore sancti apostoli Bartholomei fundauit  . Quo consequenti anno consummato et dicato, omne demonum phantasma exinde funditus exstirpauit, et eumdem locum omnibus commorantibus, uel aduenientibus gratum, et sine qualibet tentatione habitabilem reddidit. Ubi xenodochium Christi in receptionem pauperum edificauit, quod omni humane indigentie commoditate abundans, fideli cuidam suo presbytero Bernwardo, cuius hic nomen pro fidei merito iure interponitur, commendauit; per  Christi nomen eum frequentius terribiliter obtestans, ut  non solum illic commorantibus, sed et cunctis forte aduentantibus, uictus et uestitus necessaria ita conuenienter prouideret, sicuti pro hac ipsa sua dispensatione Deo rationem reddere deberet.

26. Quoddam tamen talium genus, illos scilicet qui uel monachico, uel canonico, uel etiam Greco habitu per regiones et regna discurrunt, quos et Platonis more Peripateticos irridendo cognominauit, illos, inquam, prorsus exprobrando quasi exsecrabatur: quos tamen propter nomen Christi quod profitebantur necessaria sustentatione biduo uel maxime triduo consolabatur, sicque prebitis calceamentis  uel uestibus, eos ne cursus sui solitum obliuiscerentur discedere hortabatur. Aliquibus uero cum eo diutius permanere cupientibus, illam Gregorii in Dialogo  sententiam ironice obiecit, quomodo stultum uiatorem ad sacra loca properantem inimicus per conuiatorem suum, et per fontis uel prati amenitatem, uel etiam ciborum dulcedinem, decepit. Interdum autem a suis familiaribus, quod nec ei displicebat, admonitus, quod inter tales sepius ueri Dei amici inuenirentur, illud statim Hieronymi ridiculum apposuit, quia mendaces faciunt ut ueridicis uix credatur.Si quos tamen talium in Dei cultu uel timore stabiles agnouit, hos  nimirum priuatim potius quam publice, quod et ipsi malebant, in iis que ad Deum pertinent adamauit.  Sed et super delinquentes et noxios mira erat miseratione mitis et placabilis: ita ut, si quilibet talium confessionis et penitentie gratia ad eum confugerint, et delicta eis prompta clementia statim indulserit, et uigilanti cura eis, ne ulterius in talia necessitatis causa inciderent [prudenti consilio correxerit, et] omnem sufficientiam in posterum protulerit, more quidem et exemplo sancti sui patroni Nicolai episcopi, qui eleemosynarum auro, et uirginum incestus, et patris earum inopiam, et totius  familie detestabilem ademit infamiam, et quorumlibet pauperum ad se quoquo modo pertinentium pia clementia sedauit indigentiam. Huius, inquam, exemplo presul noster satagebat inopes ubique semper consolari, cui et cordi erat cum talibus colloqui, cum eis ludificando et etiam conuiuando iucundari.

27. Eo etiam anno, certe a Natiuitate Domini 1024, pie memorie Henricus imperator, ordinationis sue anno 23, ad Christum migrauit; cuius quippe obitus totam Christianismi letitiam, que sub eo floruit, flebiliter conturbauit. Cui succedens uir nobilis et strenuus Conradus, primum sue felicitatis annum in Natale Domini Minde initiauit; inde post Epiphaniam Hildeneshein uenit: ibi etiam predictus  Aribo archiepiscopus, qui uiuente imperatore iam per biennium obmutuit, iterum inuenta occasione beatum Godehardum super Gandershein inquietare cepit, quam tamen eius machinationem nouus rex primatum consilio diremit. Sicque rex peragrata compendioso itinere Saxonia, quadragesimali tempore per Thuringiam, Franciamque [Bod., Frankoniam] in Baioariam progressus, Reginesburg  sanctum Pascha honorifice feriauit; et ea estate partes Baioarie, Sueuie, et Karentinorum cum circumiacentium prouinciarum terminis pertransiens, Natalem Domini Leodii celebrauit, ad Purificationem uero sancte Marie Auguste mansit; inde iter suum ad partes Italie direxit; et proximum Pascha uercellis prospere celebrauit, et ita  contiguas circumquaque regiones in nouo regio decore uisitando peragrauit. Tertio quoque suo anno  presul noster Montem speciosum in occidentali parte ciuitatis incolere cepit, quem quinto post anno titulo ac nomini sancti Mauricii summi sui patroni dicauit. Ecclesiam etiam pulchram in Holthusen  in honore sancti Benedicti abbatis monachice conuersationi aptam dedicauit, et circumquaque per episcopii sui terminum basilicas multas uel ipse studiose edificauit, uel ab aliis fidelibus Christi constructas gratanter Deo consecrauit.

28. Eo tempore predictus Aribo archiepiscopus in natale sancti apostoli Matthei Selimggenstad  concilium generale episcoporum duodecim conciuit,  in quo presulem nostrum super predicto Gandersheimensi territorio publice conuenit, quam tamen synodum unanimitas fratrum in futurum annum comperendinauit. Rex autem natale Domini festum Iporee  initiauit; inde ad limina apostolorum  tendens, feria tertia ante Cenam Domini Romam felici prosperitate gaudens intrauit, et in sancta Resurrectionis Domini die coronam imperialis honoris a beato Ioanne apostolorum uicario gloriose percepit. Inde in proxima Dominica regressus, ac peruasa circumquaque potestatiue ea regione, in pace repatriauit, et natiuitatem sancti Ioannis Baptiste Imbripoli  nouus imperator celebrauit, ubi et defuncto in bona senectute Henrico duce Baioarie, filio suo domino Henrico eumdem ducatum, principum delectu, commendauit.

29. Eo item anno Aribo Magontinus Franconouordi concilium synodi coadunauit, presidente imperatore cum episcopis uiginti tribus, in quo iterum beatum uirum Godehardum de sepius preuentilata  causa more suo inquietauit; ibi presul noster tandem, summa ueritate, que Deus est, miserante pariter et adiuuante, episcopatus sui proprietatem super totum Gandersheimense territorium, testimonio septem episcoporum, qui predictam pactionem in Gandersheim et audierant et uiderant, canonice detinuit, scilicet Brunone Augustensi concionante, Wernhero Argentinense decernente, ipso uero Metropolitano, uere inuito, uerbi Dei banno affirmante. Hi enim erant episcopi qui seniori nostro suum testimonium, sicuti audierant et uiderant, prebuerunt, id est Bruno Augustensis episcopus, Euerhardus [Ebehardus] Bauenbergensis episcopus, Meinhardus Werciburhgensis [Wirzburgensis] episcopus, Meinwercus Bartherbrunnensis [Paderbornensis] episcopus,  Sigebertus Mindensis episcopus, Hildewardus  Cizensis [Citizensis] episcopus, Bruno Mersburgensis.

30. Pulchra enim erat ibi et rationabiliter ordinata tam regalis quam et episcopalis consessio. Nam in orientali parte ante altare, archiepiscopus Aribo cum suis suffraganeis Wernhero Argentinense, Brunone Augustense, Meinwercho Patherbrunense, Euerhardo Bauenberbense, Meginhardo Werciburhgense, Godehardo Hildenesheimense, Branthop Haluerstadense, Wiggero Nerdense, Hazecone Wormaciense consedit. In occidentali uero parte imperator consedit, et a dextris eius Bilegrimus [Piligrinus] Colonie archiepiscopus, cum sibi subditis  Sigeberto Mindense, Sigifrido Mimigardense [Monasteriensi], Bennone Traiectense; a sinistris Hunfridus Parthenopolitanus [Magdeburgensis] archiepiscopus, cum suis Hildewardo Citizense, Brunone Mersburgense, Luizone Hauelbergense, Theoderico  Misnense. In australi autem plaga episcopi Rambrectus Werdunensis [uirdunensis], Rodulfus Fleuuizensis [Sleswicensis]  , Hildolfus Mantuanus, Reinoldus [Reginoldus] Aldebergensis assiderunt. In aquilonali etiam abbates Richardus Fuldensis, Reimboldus [Regimboldus] Loresheimensis, Arnolfus Herueldensis, Gerbertus Moguntinus cum aliis etiam eius ordinis  septem affuerunt, subsequens etiam Natalis Domini festum imperator Leodii celebrauit; Pascha uero Aquisgrani festiue feriauit, ubi et filius eius Henricus regalis nominis coronam a Bilegrimo archiepiscopo, cleri plebisque electione honorifice percepit. Eo anno iterum Aribo synodum suam Geizlice conciuit, ad quam item seniorem nostrum Godehardum inquietandum legatis et scriptis uocauit.  Quo ille ire dissimulans, uenerabilem uirum Tadilonem decanum nostri cenobii cum fratribus obuiam ei misit, qui eum honorifice ex parte senioris salutando, de preterite synodi diffinitione commonuit, et plurali altrinsecus auctoritatum collatione profusa, episcoporum auxilio, eum ab ipsa repetitione tunc tantummodo compescuit.

31. Sequenti quoque nichilominus anno, imperatore Pallidi consedente, predictus archiepiscopus ibidem synodo habita, querelam contra beatum uirum presente imperatore incepit; sed post multa et uaria disceptationum colloquia, uix tandem ab episcopis commonitus destitit. Hoc etiam anno Bruno Auguste ciuitatis episcopus obiit, cui Eppo successit.  Wernherus etiam Strazburgensis presul sustollitur, post quem Willehelmus subrogatur. Proximo quoque anno imperator Mersburg Pentecosten celebrauit, ubi predictus Aribo archiepiscopus, et senior noster Godehardus inter se inuicem super diuturna eorum disceptatione reconciliati sunt. Nam ipse metropolitanus  Patrem Godehardum secreto coram episcopis conuenit, seque super hac parochia errasse confitendo nuntiauit, et omnem fraternam satisfactionem, sed et de preterita lite perpetuam taciturnitatem, sub uero Christi et Ecclesie testimonio, promisit, sibique priora errata propter Deum remitti suppliciter petiit. Istud ergo hic ueraciter inscribitur, quia ipso domino Godehardo idem sepius in suo sermone publice protestante, uerum  esse comprobatur. Eo anno Unwanus archiepiscopus Hammaburgensis obiit, Liebizo successit. Deinde imperator Natalem Christi Patherbrunne egit, Aribo metropolitanus, in sancto die inter missarum solemnia publico sermone habito, licentiam ab imperatore et confratribus Romam pergendi rogauit, simulque  a clero et populo indulgentiam sibi a Deo impetrari postulauit. Sicque post Purificationem sancte Marie iter assumens, Romam adiit. Inde uero digrediens, octauo Idus Aprilis ah! ah! obiit anno ordinationis sue 11, cunctis certe Catholicis merito flebilis, quia in omni ecclesiastica religione erat uere laudabilis. Cui uir simplex et rectus Bardo  Herueldie abbas successit, qui, Deo manifeste prouehente, breui ad culmen summe perfectionis feliciter processit. Cuius pietatis uita et actus hic plenius ideo non inscribuntur, quia, Deo gratias, Maguntie pro sanctitatis sue meritis inter apostolicos sacerdotes honorifice celebratur. Unum tamen perfectionis eius priuilegium dicam, quod ei in nostris confiniis a sanum sapientibus clericis honoris causa  oblatum est, scilicet, ut, equiuocato cum beato Ioanne episcopo cognomine, propter dulcisonam predicandi melodiam Bardo-Chrysostomus diceretur.

32. Quodam etiam tempore, cum more episcopali beatus presul noster Godehardus, uisitande commisse plebis gratia, parochie sue terminos circuiret, Hirgenhusim [Huginhusen seu Engelhusen] curtem suam adiit, ut [ibi pernoctaret, et] cum sibi eleemosynarum largitate, qua pre cunctis studebat, pauperes reficeret, quedam uidua pauper ex eadem familia, filium suum conspectui eius obtulit puerulum pauperculum, miserrimo infirmitatis genere debilitatum. Nam partim paralysi, partim lepra uexabatur, distortisque neruis membrorum a tota corporee  formationis utilitate dissoluebatur. Manus enim cum brachiis, et genua cum pedibus et tibiis putrido tumore et profluenti sanie manabant, adeo ut nec gressum quoquomodo mouere, uel saltem reptando posset usquam prodire. Quem ille  et uultu et corde hilari, quasi uere donum Dei gratanter suscepit, et suis cubiculariis diligentius commendatum secum deduci precepit. Potens est, inquit, Deus, qui ab initio non dedignabatur miseris et peccatoribus diuerso pietatis sue remedio subuenire, nos etiam super hoc pauperculo, solito pietatis sue more letificare. Qui puer ad principalem nostram ecclesiam cum episcopo perductus, et non sine magno puerorum, qui eum seruabant, labore per aliquot hebdomadas sustentatus, tandem post quatuor  uel quinque menses cepit paulatim, plane ex beati uiri meritis et precibus, conualescere, et sedato partim tumoris ac saniei profluuio, interdum assurgendo, interdum uero proreptando, quasi ad gressum membrorum neruos exercere. Quod presul pius agnoscens, pre gaudio sepius lacrymans, diuine  miserationi grates debitas retulit, cui et intentus supplicare, ut postea uere, donante Deo, patebat, non destitit. Nam infra anni spatium, ut certe apud nos omnibus notum est, puer, fugata morborum multitudine, laxataque neruorum contractione, in melius conualuit, et de die in diem ad quodlibet seruitutis officium ualenter profecit. Idem namque homo, Werinus nomine, iam per uiginti et eo amplius annos in capella episcopali incolumis deseruit, nisi quod quasi in testimonium uirtutis Dei in semet ipso, certe in cruribus et in manibus ipsas membrorum torturas et, ut ita dicam, gibbos quosdam, cunctis se uidentibus ostendit.

33. Aliis quoque permultis uaria humane fragilitatis conditione laborantibus, quibusdam scilicet,  quod et grauissimum est, peccatorum pondere pressis, quibusdam uero diuersa infirmitatum molestia detentis ad se confugientibus, opem sue intercessionis impertiuit; eosque, infatigabili sanctarum precum instantia, et ab imminente periculo liberauit, et in futurum, Deo auxiliante, a talibus custodiuit. De quibus quam multa, multis plane cognita, ueraciter enarrare potuerim, ni ea ab illis tunc, ipso cogente dissimulata, ea maxime causa silendo modo preterierim, ne aut lectoribus altius fastidium ingeratur, aut ad talia pigris incredulitatis peccatum augeatur. Unum tamen dicam, quod quasi ioculare ridiculo, Goslarie  effecit, quando ibi in curte regali in postremo etatis sue tempore, iussu et petitione Gisle imperatricis ecclesiam construxit.  Erat ibi matrona quedam in laicali conuersatione posita, sed in timore Dei deuota, Hatteha  nomine, cuius filium ipse episcopus pro fidei religione quam in ea sentiebat, de sacro fonte suscepit; quam quodam tempore contigit grauissimo oculorum dolore uexari, et per aliquot dies, adeo ut nec cibum nec potum accipere, nec aliquam corpoream quietem habere posset, cruciari. Que tandem, grauissima cogente doloris anxietudine, filiolum suum ad episcopum cum eulogiis transmisit, eique sue infirmitatis nimietatem intimans, aliquod medele subsidium ab eius pietate quesiuit. Quibus presul auditis, leta hilaritate subrisit, et quosdam flores rubicundos de arbore, que lingua  Theutonica Spinnelbum  dicitur, ei forte in ipso momento a paupere quodam illatos, signo crucis muniuit, et eidem puerulo dedit, dicens: »Affer, inquit, hos flosculos amice mee matri tue, ut illos in mei memoriam secum habeat, et a Deo salutis remedia poscat.« Nec mora, ut nobis sepius iurando retulit, ut ipsos flores egris oculis admouit, omnem illico totius infirmitatis dolorem a suo capite mirabili celeritate diffugere cognouit: et statim apertis uel ostiis, uel fenestris cubiculi, que iam per aliquot dies diligentius eius egritu  dinis causa claudebantur, cepit clarius uidere, et nichil prorsus huiusmodi molestie amplius sentire. Que postera die ad episcopum peruenit, et gaudens simul et lacrymans gratias condignas diuine miserationi, eiusque uisitationi humiliter retulit. Quam ille benigne consolando suscipiens, et in Domino corde firmo sperare, et indesinenter bene facere precipiens oculos eius a presbytero sacro oleo, quod infirmorum dicitur, ungi mandauit; que certe unctio, et eius pia deprecatio, eam ab eodem dolore usque in finem integre sanauit.

34. Illud quoque, quod in antepenultimo presentis uite anno ei accidit, propono in exemplum, et cautelam fidelibus, et timorem ac formidinem negligentibus. Erat sane in nostra congregatione  quidam presbyter, ex familia Ecclesie ortus, litteralis scientie, ut in pace ueritas procedat, pene ignarus, sed mundane sagacitatis subtiliter et supra modum gnarus, qui ex infima paupertate ad summas diuitias cunctis mirantibus succreuit. Qui primo a domino Bernwardo episcopo feliciter exaltatus, sed ab imperatore Henrico pro quibusdam causis, que modo melius silentur, humiliatus, iterum ab hoc uiro beato, quia utilis ei ad res Ecclesie uidebatur, pia miseratione subleuatus, uarie tamen inter aduersa et prospera sepius habitus. Postremo autem in tantum sibi tanti pontificis animum sua calliditate conciliauit, ut perplures ante fideliter ministrantes episcopo abalienaret, eosque tam herili gratia, quod ei certe molestum erat, quam et  dignitate ac proprietatis utilitate priuaret. Sed ne hoc aliquibus mirum uideatur, quia, beato Gregorio teste, sepius fit ut occupato in pluribus et maxime in diuinis animo facile ab adulantibus subripiatur. Tandem ille ab omnibus publice maledicitur, et etiam interdum episcopo a sanum sapientibus huiusmodi insolentia obiicitur, qui et ab iis tandem qui insontes abalienati sunt, in gratiam reducitur.

35. Presul pius tamen post aliquot annos de talibus clarius certificatus, et super eos qui iniuste ledebantur aliquando ad ueniam humiliatus, die quadam conuenire de nostra congregatione prepositum, et decanum cum aliquot fratribus, ceterisque  suis primoribus Holthusem, ubi tunc forte manebat, mandauit, assedente etiam uiro uenerabili, suo ex sorore nepote, Rathmundo Altahensis monasterii abbate, presente eodem presbytero, omnibus qui se ab eo lesos querebantur, coram licentiam fandi donauit. Statimque sine mora plura querele genera, tam ab ipso abbate suisque qui hospites intererant, quam et a nostris proferuntur, que contra eum publice a cunctis quasi uno ore dicuntur. Querebantur enim omnes simul, primo generale Ecclesie et episcopalis honoris  scandalum; deinde ciues et hospites quisque speciale iniuriarum sui detrimentum. Quibus ille auditis, quasi insultando, ut erat callidissimus, subrisit, et uelut admirans, que hec essent inquisiuit: ac deinde commentis mundane sue sapientie, qua plane plenus erat, que uere ante Deum stultitia computatur, ut in ipso manifeste patuit, obiecta queque eloquenter repulit, omnesque sibi aduersantes mirabiliter quasi mutos et elingues reddidit.

36. Pius presul tandem Spiritu sancto uere compunctus, et insuper etiam mirabili studio permotus, considerans pariter et manifestam rerum ueritatem et fiducialem cordis eius temeritatem, illico omnium uoces compescuit, et modificato sermone  cunctis admirantibus ita incepit: »Hildewin, inquit, sic enim uocabatur, ecce enim omnes circumstantes, ut tibi uidetur, uicisti; ecce omnes subtilitate tua, Deo ueritatem inspiciente, quasi mendaces ostendisti: iam modo ad me conuertere, et soli mihi per Christum adiuratus ueritatem responde. Euangelica, inquit, te sententia aggredior, et quia sensum euangelicum non plene sapis, te Theutonico sermone alloquor. Hildewin, inquit, diligis me? At ille statim fiduliaciter: »uere, ait, diligo te.« Item episcopus: »Hildewin, inquit, diligis me?« At ille: »Certe, ait, diligo te.« Item episcopus tertio: »Hildewin, inquit, diligis me?« Tandem ille miser euangelico illo exemplo stupefactus, sed non rite, proh dolor!  Compunctus, irato pariter et flebili sermone respondit: »Deus, inquit, qui omnia scit, ipse scit quia uere diligo te.« Tunc presul: »Ecce, inquit, siquidem uerum dicis, mihi satisfecisti; sin autem desipis, temetipsum miserabiliter obligasti. Sed si me, ut dicis, fideliter diligis, pasce oues meas, id est, dilige fratres et amicos meos, etiam hospites et pauperes meos; dilige conseruos et domesticos tuos. Unde et per Deum te commoneo, ut si uere iurasti, te in ueritate custodias; si quominus, digne peniteas, et sub hoc pacto iam domum regredere, et dignitate pariter et beneficio ac proprietate tua in gratia mea, siquidem Deus annuerit, utere.« Sicque conuentum illum  cunctis admirantibus pariter ac pauentibus dimisit.

37. Illos tamen pariter ibi caritatis exhibitionem suscipere, et sic in pace discedere precepit. Inter quos Hildewinus letus et hilaris, et quasi de uictoria sua exsultans, ad prandium consedit, et inde incolumis rediit. Ad uesperum uero cum suis domi consedit iucundus et epulans, et in eos sane a quibus se lesum dolebat, conuicia et minas intentans, sic lectum petiit, et sospes, ut sibi uidebatur, quieuit. Mane diluculo ad prouidendum suum ministerium iturus  ualenter surrexit, calceamenta citius induit, sed ad induendas tunicas assurgens concitus corruit, et mirabili celeritate preoccupatus miserabiliter exspirauit. Plures tamen et amplissimas [opes in sua proprietate, in innumeris et pretiosis uestibus, et alia pecunia et etiam peculio dimisit; quas tamen beatus presul, de eius morte ultra quam credi potest condolens, totas pro anime illius remedio pauperibus erogari precepit, remissionemque ei peccatorum ex corde, etsi sero indulsit, et pro illius anime ereptione, ieiuniis et obsecrationibus sepius insudare non destitit. Quia ergo nos eum modo ultra debitum plus necessarie ueritatis quam inuidie uel odii causa reprehendimus, et eius negligentiam nostra fortasse  minorem de pluribus patefecimus, obsecramus, o lectores, uestram dilectionem, ut cum hec legeretis, indulgentiam ei et remissionem peccatorum pro uestra [edit., nostra] certe felicitate a Domino imploretis et sic forte hec reprehensio fiet illi ante misericordiam iudicis uenialis remissio.

38. Erat quoque in nostra congregatione uir uite uenerabilis, ac in omni canonice regule obseruatione iure laudabilis, nomine Tadilo, de quo etiam supra pauca retuli, primo sub domino Bernwardo pro fidei et industrie prerogatiua uicedominus, sed ab hoc beato pontifice pro utilitate Ecclesie decanie ac scholari magisterio prestitutus; et quia ei pro religionis et caritatis [Bol., pietatis et castitatis] merito corde tenus complacuit, cum sibi in consecretalem  et symmystam in Dei seruimine adoptauit. Erat enim, tota Ecclesia que eum nouerat, teste, grandeuus et emeritus, humilitate et dilectione preclarus, in regendis uero ac commonendis fratribus media caritate seuerus, et in toto uirtutum exercitio coram Deo sollicitus. Nam in admonitione sua illo ridiculoso prouerbio sepius utebatur: »Diligant, inquit, homines, oderint uitia.« Huic beatus pontifex ante aliquot annos  sepius, ut nobis uidebatur, iocando predixit quod aut secum aut paulo ante se ex hac uita esset emigraturus. Nouissime uero ei in postremis decumbenti, per predictum abbatem nepotem suum, quem ad eum uisitationis gratia, sua uice direxit, serio mandauit  quod sacram olei unctionem uere penitendo, et commissa sua confitendo, plena fide susciperet, et corporis sanguinisque Christi sacramento munitus intrepidus premigraret, promittens ei ueraciter se superstitem pro eius anime remedio Dei gratiam indesinenter obsecraturum, et eum in proximo anno in pace Christi subsecuturum. Qui abbas eumdem dilectum et iure semper memorandum magistrum nostrum cum astantibus fratribus sacro oleo perunxit, eique ex potestate et iussione episcopi plenam remissionem indulsit, qui post biduum uere felix ad Christum migrauit; cuius tamen obitus nos acriter  contristauit, quia congregationem nostram [imo totam nostram Ecclesiam] tanti uiri patrocinio et concilio magisterioque priuauit. uerum certe, et clero et populo teste, dicimus quia nunquam eius ordinis uirum in omni ecclesiastica probabilitate honestiorem uel uidimus, uel uidebimus. Cuius certe memoriam iure nos corde tenus retinere debemus, quem uere ante conspectum sanctorum nostri recordari non dubitamus. Sic ergo prophetiam beati presulis liquido Deus impleuit, qui eum post  annum et tres tantum menses ex hac uita feliciter exemit.

39. Iam autem beati Patris Godehardi appropinquante manifestius fine, semper operum bonorum augmentis de uirtute in uirtutem anhelabat, ut uidere  mereretur Deum deorum in Sion, et iam cessante practice plurali officio, in solo se indesinenter theorie affixit exercitio, tria tantum de generali specialiter eximens, psalterium, eleemosynam, et pre omnibus iugiter sibi sociam et amicam abstinentiam, adeo ut si rare festiuiori tempore cogentibus per obedientiam fratribus, aliquid lautioris cibi uel fortioris potus contra morem stomachi percepit, molestie magis corpori quam refectioni fuerit. Et tunc supremum presentis uite Natalem Christi, anno scilicet  1036, imperatore Goslare sedente, ipse Holthusen uotiue celebrauit, soluens certe, secundum Euangelium, que sunt Cesaris Cesari, et que Dei Deo; semet quippe predicto more Christo spirituale sacrificium immolans, sed  et suis nichilominus clero sane et populo in diuinis et humanis pro ritu et etiam debito iuxta uires congratulans; sacratissimos autem dies Quadragesime, et ut ipse sepius iucundando proclamabat saluberrimos, summo cordis ac mentis affectu hilaris exspectabat, quos corporaliter quasi extra corpus mirabiliter transiens, uix coherentibus neruis, ad sacrosanctum Pascha peruenerat. Attamen Dominicam Palmarum  , Cenamque Domini, et festum Resurrectionis Christi debito episcopali officio, ultra uires collecto robore, peregit; sicque Pasche ferias per circumpositas stationes iuxta solitam religionem admonendo fideles uisitauit, in quibus etiam diebus sepius publice denuntiauit se modo cum illis ultima  corporalis consortii letitia iucundari, et in Ascensionem Domini  , quo Deus iusserit, inuitari. Nos uero hec audientes quasi derisimus, quia eum iam quantocius [edit., quantoties] de regressione antique sue patrie, uidelicet Baioarie, nobis minitantem audiuimus.

 40. Post Albas  itaque a nobis digressus, cum suo predicto nepote Radmundo abbate, Adenstad [al., Eistat], quo inceptam iam nouiter ecclesiam consummare studebat, deuenit, nec infirmitati diutius reluctari ualens, deficiente carne decubuit. Quo flebili rumore comperto, predictus Rathmundus  abbas, uir certe corde et animo diuine seruituti mancipatus, et prepositus noster ac decanus cum prioribus ad eum uisitationis gratia conuenerunt, quem tamen dissimulato languore solito more ecclesiastico labori assidentem, circumstantiumque manibus sustentatum inuenerunt. Quos aduenientes sola caritatis hilaritate letus suscepit, et quasi oblita molestia, aduentus eorum causam admirando perquirens, reportari se ad cubiculum precepit  Ibi adunato [admisso] specialiter clero, primo singulos quosque de sue obedientie procuratione solerter admonebat, ac deinceps omnes generaliter de sacre fidei et religionis obseruatione tam salubriter quam et terribiliter obsecrando simul et arguendo informabat. Deinde se orationibus eorum contra callidi tentatoris insidias et fraudes commisit, eisque obitus sui diem et tempus, funerisque exsequiarum, et etiam sepulture ordinem, ut postea euenit, quasi alludens liquido predixit. »Ite, inquit, et ad superuenturam Dominice Ascensionis letitiam uos quisque, pro sue obedientie qualitate, et etiam pro spiritualis prerogatiue quantitate preparate, et meum aduentum leti, et quasi uere mecum hic et in futuro congratulaturi exspectate. Nam in uigilia Ascensionis  in montem ad sanctum meum patronum Mauricium adueniam, et ibi noctem diemque sanctam agam: abbatem tamen uobis, qui uice mea processionis et missarum solemnia peragat mittam;« et sic eleuatis oculis altiusque suspirans, quasi tamen arridens: »Necte, inquit, illa ut Christus uoluerit peracta, in feria sexta diluculo ad sanctum Michelem ueniam, cum abbate et fratribus pernoctaturus, inde Sabbato ad sanctum Andream oraturus, et inde uos adeam, uobiscum penitus permansurus. Diem uero Dominicam conuocatis fratribus et amicis solemniter celebremus, et ita totius festi nostri iucunditatem penitus terminemus.« Et hec dicens, benedictionem dedit; sicque nos mirantes pariter et  stupentes dimisit.

41. Habebat quoque beatus Pater in priuato suo ministerio iuuenem quemdam illustrem, filium uidue, pictorie artis opificem, qui uilia eius uestimenta calceamentaque seruabat, nomine Bunonem  , cui, ab initio eiusdem anni, quod secum patriam  suam, id est Baioariam, perrecturus esset sepe precepit. Nam, ut prediximus, longe ante sepius se patriam suam reuisitaturum serio promisit, et pluribus cuiusque ordinis se ultroneis offerentibus, ac pariter cum eo proficisci cupientibus, grates deuotioni eorum retulit, et solum tantum Bunonem secum iturum preelegit. Eodem quippe die ante aduentum cleri, ut predixerat  , dum more suo in abditis uestimenta sua mutaret, eidem iuueni precepit ut eadem uestimenta que deposuit indueret, et ad eum concitus ueniret. Que uerba ille quasi deliramenta uel irrisione plena contempsit. Presul uero ac si dedignando cubiculariis dixit: »Ite et uestimenta que deposui induite ei, et ad me deducite.« Qui statim eum post uelum cubiculi trahentes induerunt, et in  conspectum uelut irridentes deduxerunt. Quem ille diu intuens, ait: »uere scias quia in eadem ueste rumorem  inuenies.« His dictis puer exiuit, et in ipso momento intolerabile eum frigus inuasit, et hora eadem egrotans lecto procubuit. Quem cum post discessum fratrum episcopus requireret, dictum est quod egrotaret. Qui statim accersito procuratore, precepit ei dicens: »Puerum illum caute et sine molestia fac ad matrem suam deduci, ut in occursum meum paratus mecum possit proficisci.« Qui statim deducitur, et decrescentibus dietim uiribus ad extrema preparatur  .

42. Deinde presul noster ingrauescente febre Holthusen, ubi confluente ecclesiastico more ad uisitationem tanti uiri multitudini sufficiens edificiorum  erat copia, prouehitur. Ibi inter multam cleri populique frequentiam, quadam die uenerabilis domina Sophia de Gandersheim aduenit, que tandem, ut in pace loquar, deposita priori pertinacia, plena se fide et deuotione, ad beati uiri familiaritatem conuertit, que  tunc, occasione inuenta, et populari turba remota, astante clero, de friuola quadam pertinacia, que de sue ecclesie clericis contra beatum uirum increuit, exordium fecit et debitam satisfactionem promittere cepit. Ad cuius uerba ille, partim morbo cogente, partim uero, ut nobis uidebatur, indignatione permouente, iracunde respondit, et in futurum talia suspendi rogauit. Illa uero commotionem eius dissimulans, et obitum eius  celeriorem formidans, item itemque in sua satisfactione etiam lacrymando perstitit, eamque ut recipere dignaretur obsecrando postulauit. At ille: »Domina, inquit, per Deum paulisper reticete, et hec donec in festiuitate sancte Marie conueniamus, suspendite.« Ipsa autem, ut uidebatur omnibus, finem eius citius aduenturum intelligens, et tamen uerba eius uehementer expauescens: »Utinam, inquit, o  Pater duecte, tandiu uita uestra nobis supersit, donec hoc tempus uenerit.« Ille uero fortiter collectiuiribus, apertisque oculis, et omnibus diu circumspectis, ait: »In potestate quidem Dei uita nostra exitusque uere consistit; in ueritate tamen, que Deus est, dico uobis quia in festiuitate sancte Marie, ubi Deus uoluerit, certe simul erimus, ibidemque coram ueraci testimonio et de his, et de aliis etiam que inter nos dissident, tractabimus.« Et hec dicens, compressis oculis reticuit. At ipsa nimio stupore pauefacta, silenter circumstantibus ait: »Heu me miseram! nunquidnam sum moritura, eumque in proximo subsecutura?« Nec tamen amplius eum inquietare presumpsit, sed humiliter sibi ab eo indulgentiam simul et licentiam petiit. Item ille apertis  oculis eam breuiter, imo et salubriter de sacre religionis obseruatione commonuit, ac de plurali sue obedientie prouisione coarguit, et sic eleuata dextra eam benedictione muniuit, eique pro tempore remissionem indulgens non sine magno, ut ipsa fatebatur, timore dimisit.

43. Transacta autem hebdomada, beatus Pater, iam deficiente funditus corpore, ab abbate ceterisque fratribus sacri olei liquore ecclesiastico more perungitur, et, ita ut predixit, in uigilia Ascensionis Domini in montem sancti Mauricii  transuehitur. Ibi statim ad eum flendo fratres [cum innumerabili alia multitudine fidelium] conuenerunt, nec amplius amaritudinem doloris, quo corde tenus uexabantur, abscondere ualuerunt. Cetera uero  innumerabilis confluxit fidelium multitudo, quam non minor pro obitu karissimi pastoris afflixit amaritudo. Quos tamen ille, licet deficiente iam pene lingua, benigne consolando dimisit, et diluculo iterum aduenire mandauit. Quibus discedentibus, et sacram noctem illam in magno dolore ducentibus, beatus Pater consueto more, sibi psalmos semper quasi pro dulci refectione ruminabat, et in tali meditatione cursum suum consummans, animam suam attentius Deo commendauit  . Summo uero diluculo iterum clerus peractis matutinis aduenit, quem ipse affatu tunc supremo, breuiter, attamen salubriter, de sacre religionis et obedientie obseruantia commonuit, sicque confessionis uersu cum eis  communiter prolato, ad celebranda cum abbate missarum solemnia ualedictione ultima dimisit. Presul autem clemens, non immemor sue promissionis, de predicto suo cubiculario Bunone requisiuit sollicite; quem ubi desperari corporaliter cognouit, ei per nuntium mandauit, dicens: »Consolare, puer meus, in Domino et confortare, quia iam tempus instat, quo mecum ad patriam eterne beatitudinis  debes uere peruenire.« Que uerba puer letus audiuit, et nil iam de uita presenti meditans, in ipsa sacra Ascensionis Domini die uiaticum salutare petiuit, quo percepto, gaudens promissionem beati presulis exspectauit.

44. Missarum igitur apud nos celebritate peracta, refectioneque festine [festiue] percepta, fratres iterum iam hora diei decima ad dilectum pontificem reuenerunt, et officio pene lingue cessante, corde uero, iuxta Apostolum , spiritu et mente psallente, psalmos in solo pectore difficulter ruminantem inuenerunt. Tunc inito consilio, pueros quatuor scholares ex utraque lectuli parte statuerunt, quos psalterium a principio aperte et distincte recitare fecerunt. Quibus Pater beatus auditis, quasi  hac melodia delectatus, aliquantulum quieuit, interdum et simul cum illis psallere gestiuit. uersus tamen illos precipuos, qui specialiter Domino ad supplicandum pertinebant, apertis eleuatisque oculis, altius ructitabat. Media autem nocte, iam finito psalterio, iam imminente manifestius fine, matutinale officium inceperunt; et dum ad psalmum Benedictus Dominus Deus Isrel peruenerunt, uir beatus in ultimo tunc agone desudans, uix dum apertis oculis, clero cantante, Illuminare his qui in tenebris et in umbra mortis sedent, ille, Ad dirigendos, inquit, pedes nostros in uiam pacis . Et in hoc uerbo, dum a clero Gloria Patri cum antiphona Ascendo ad Patrem meum et Patrem uestrum canebatur, ipse ab astantibus de lecto leuabatur, sicque felix uere illa anima,  quasi obdormiente corpore, carnali ergastulo soluebatur. Consonantibus statim ibidem campanis, fratres qui in monasteriis felicem eius obitum solerti uigilantia exspectabant, pro tam dilecte anime remedio preces exsequiales frequentabant deuote.

45. Non ergo nunc estimo silentio pretereundum primum meriti eius indicium, in ipso beato obitu Deo teste declaratum. Nam sepe dictus puer Buno in domo matris sue iuxta ecclesiam Sancti Michelis, eodem momento membris premortuis, extremo tantum spiritu in pectore palpitante, desperatus iacebat: qui resonantibus illico campanis, quasi a somno euigilans, quid hoc esset stupens exquisiuit. Cui cum mater dissimulans matutinale officium signari diceret, ipse ac si indignans matris  astantiumque fallaciam: »Cur me, inquit, fallitis? Cur ueritatem celatis? uere cum hoc signo dilectus Dominus meus celum scandit, et promissionum suarum, ah! ah! immemor miserum me reliquit. Surgite, ait, et eleuatis manibus cordibusque, eius dilectam animam diuine clementie commendate, et ut mei modo meminerit obsecrate.« Et eleuatis nisu quo potuit ad celum oculis: »O presul, inquit, sancte, o Pater clementissime, per ipsum te adiuro ad quem uadis, ut nunc memineris mei, et ne me in carne iam post te relinquas, quem tecum ad patriam iturum sepius promiseras.« Illi stupentes pariter ac merentes, dum iussioni eius obtemperant, uix eum reflexis oculis statim exanimem  aspexerunt, quem illico stratu deponebant, et omisso fletu, eum quod optauerat obtinuisse, gaudebant.

46. Fratres uero in monasteriis exsequiarum debito matutinalique officio peracto, missarum celebratione, psalmorumque frequentatione pastorem suum diuine miserationi tanto deuotius commendabant, quanto se ab ipso commendandos fiducialius sperabant. Adueniente autem felicis memorie Brunone, Mindonensis Ecclesie episcopo, quem ipse Pater uenerabilis sibi in spiritualem filium adoptauerat, qui etiam, cognita eius infirmitate, iuxta nostra confinia habitabat, hora eiusdem diei tertia totus clerus cum populo militie certe et familie, et plurali ciuium comprouincialiumque, et maxime  pauperum frequentia, ad montem ubi specialis noster thesaurus seruabatur processit, eumque ad monasterium Sancti Michelis, ut ipse uiuens predestinauit, deduxit. Quo dum appropiatur, ante portas atrii funus defuncti iuuenis, cum non modica parentum ciuiumque turba profertur, quod et ante pedes episcopi per dispositas ecclesias a ministris circumfertur. Quantus uero planctus et lamentatio, uel cleri, uel populi, uel etiam pauperum ibidem exstiterit, ingenii nostri facundia certe ad enarrandum non sufficit, quia in una cuiuslibet mente uel uoce luctus et letitia pariter sonuit: dum pectora fidelium de presenti meror, de futuro pertulit gaudium; quia, sicuti sancto Martino canitur, pium erat flere, et pium gaudere. Merito ergo fleuimus,  quia talem pastorem amisimus; sed et iure gaudebamus, quod talem intercessorem premisimus.

47. uigiliis igitur ibi pro nostro modulo condigne peractis, beatum corpus mane ad Sanctum Andream honorifice est delatum, ibique oblatis sacrificiis, inde in principali nostra ecclesia cum debita ueneratione collocatum. In crastinum uero, illucescente Dominica, ex diuersis per Saxoniam cenobiis fratres et sorores in obsequium tanti patroni conuenerant, qui destitutionem cleri et desolationem populi, ac generale Christianismi totius damnum, debita lamentatione defleuerant: sicque ab episcopo missali officio deuotissime peracto, sacrum beati uiri corpus in medio nostro choro, ecclesiastico more, terre est collatum, quod ibidem usque in hodiernum diem a  fidelibus Christi, iuxta humane fragilitatis possibilitatem, condigna est reuerentia frequentatum. Predicti autem pueri corpusculum ante occidentalem templi introitum, ab eodem episcopo prius est humatum. Domina uero Sophia, de qua etiam supra retulimus, iam de sua premonitione magis magisque sollicita, sorores suas ac presbyteros illo cum oblationibus transmisit, seseque beati uiri meritis et precibus suppliciter commisit: sicque superuenturam beate Matris Christi Assumptionem simul et Natiuitatem pauens exspectauit. Que tamen, incipiente sequenti anno, triduo ante Purificationem sancte Marie, ex hac uita emigrauit: sic et in hoc Deus beati Patris prophetiam liquido declarauit. Nos  quoque quantum, Deo annuente, possumus, merito eiusdem abbatisse animam diuine miserationi sepius commendare debemus, que congregationem nostram, dum uixit, omni semper dilectione percoluit eiusdemque dilectionis certum testimonium posteris reliquit.

48. De miraculis igitur, que per beati Patris merita, post dissolutionem corporis eius, in salutem credentium diuina pietas clementer ostendit, melius pauca quam plura scribenda putauimus, ne aut studiosis aut desidiosis fastidium, uel etiam infidelibus incredulitatis periculum narrationis prolixitate contrahamus. Precipue tamen propter quasdam uane mentis personas, que in nostra patria usitato more per sacra loca discurrentes, se aut cecos, aut debiles,  aut elingues, uel certe obsessos temere simulant, et ante altaria uel sepulcra sanctorum, se coram populo uolutantes, pugnisque tundentes, sanatos illico se proclamant: ea scilicet sola uesana uoluptate, ut sic tantum maiorem stipem, uel questum a plebe percipiant. Sicque fit, ut et beatum uirum sepius de talibus dixisse premisimus, quia mendaces, inquit, faciunt ut ueridicis uix credatur. Et cum in huiusmodi fallacia tales liquido deprehenduntur, etiam uere sanctorum uirtutes in periculosam desperationem hac dubietate retrahuntur; uel certe et hi qui uere sanantur, etiam non solum a perfidis, sed et interdum a fidelibus fallere creduntur, sicut utique nobis de quadam muliercula palam uenit.

 49. Primo namque predicti nostri antistitis Helizonis [al., Hetelonis]  anno, in speciali nostra festiuitate, id est in Assumptione sancte Marie, anus quedam nobis ignota, uelato capite, nubilata facie, ante sepulcrum beati uiri se proiecit, ibique predicto amentium more, diutius uolutata tandem prosiliens se per multos annos cecam ibidem tunc illuminatam proclamauit. Quo statim rumore diffamato, clerus populusque concurrit, ipse etiam episcopus aduenit. Cumque iam ad agendas publice Deo gratias properarent, ciues illius, qui eam prius nouerant, eamque in huiusmodi falsitate sepius notauerant, uenerunt, qui illam et modo et sepe etiam antea talia mentitam ueraciter dixerunt. In quam  cum iam populus merito, ut male tractaretur, insurgeret, a clero tamen pro beati pontificis ueneratione defensa, confusa discessit, et nusquam nobis postea comparuit. Talibus ergo fallaciis, cauta consideratione post hec deuitatis, pluribus ignotorum dictis, que certe uera esse poterant, dubitando dissimulatis, ad ea tantummodo sola que presentes, ueritate Dei teste, uidimus, uel que certe ab his audiuimus, quos ueraces in timore Domini cognouimus, narrationis nostre seriem intendimus.

 50. Primum namque fuit, quod et erat, et est omnibus notissimum. Quidam de operariis nostre ecclesie, nomine Luidgerus, cum in ecclesie atrio ligna collocarent, grauiori quadam trabe decidente, femore cum tibia et pede miserabiliter contrito, penitus debilitatus est. Quem beatus Pater, quia prius eum fidelem et utilem cognouit, ante mensam suam quotidie cum pauperibus ad eleemosynam sedere precepit. Qui miser super debilitatis sue dolorem, grauiori semet merore sepius afflixit, quia ad opus cui mancipatus erat utilis esse non potuit. Quidquid tamen uel sedendo uel proreptando agere potuit, in hoc se uoluntaria utilitate studiosus exercuit, nec prorsus aliquod tempus, nisi cum somnum uel cibum caperet, transire sibi patiebatur, quin semper  in aliquo utilis esse uideretur. Consuetudo namque dilecto nostro pontifici fuit ut puerulos, uel etiam pauperes ualidiores, sepius per plateas uel defossas petrarum foueas ageret, qui sibi lapillos minutos quosdam niuei coloris, uel nigri, uel rubri, interdum uel uarii deferrent, quos ipse elimatos et politos, uariaque collisione, uel confricatione in similitudinem pretiosorum lapidum redactos, aut in altaribus, aut libris, aut capsis, honeste collocauit. In quo nimirum opere predictus ille pauper se priuatim exercuit, et ceterorum industriam utiliter preuenit, et pro curiositate tali, episcopo penitus complacuit. Interdum autem et pictoribus et eis qui uitro fenestras componebant, se admiscuit, inter quos etiam utiliter operosus exstitit.

 51. Beato uero pontifice ex hac luce sublato, ipse detonsus et laneis indutus, carne et reliqua lautiore refectione abstinens, ad sepulcrum eius contulit se, ibique tam custodibus quam et ceteris fidelibus, quanta potuit fidelitate, seruiuit, et postremo, consentientibus magistris, totam sepulcri custodiam penitus usurpauit. uix tamen debili crure ligno sustentato, reliquo uero corpore baculo subleuato tale obsequium exercuit. Attamen uires quas inualitudo denegauit, obediendi deuotio ministrauit. Psalmos quippe non nouerat, uerba tamen que fidelium narratione uel admonitione perceperat, deuotius inuigilando, sepiusque in modum uenie, fidelium more decumbendo, sollicitus frequentabat. Quo ibidem in  hac sedulitate firmius perdurante, et altiora quantum ad se proficere satagente, quadam die Sabbati ad uesperam, dum in choro uespertina laus canitur, ipse iuxta sepulcrum pontificale prosternitur, et ibi diutius aut somno, aut exstasi quasi immobilis detinetur, et, ut ipse postea fatebatur, intolerabili quadam membrorum ac neruorum distensione, uel contractione inuisibiliter cruciatur. Sed finita laude quasi soporatus surrexit, et uelut plus solito egrotans, uix habitaculum repetiit. Statimque lectulo  collocabat se, et per totam noctem in illa membrorum distractione durius laborabat: sed paulo ante matutinum tandem sopitus dormiuit, et somnium in quo surgere et ad ecclesiam ad agendas Deo gratias properare iussus est uidit. Somno tamen cito excitus surrexit, moxque remoto femorali sustentaculo, reiectoque baculo, matutinali hora et ecclesiam intrauit, et coram omnibus Deum euidenti professione laudauit, et postmodum in finem uite incolumis, quanto diutius, tanto deuotius ministrauit.

52. Mulier etiam quedam, nomine Mersuid, omnibus nobiscum commanentibus notissima, que per multos annos errabat ceca, ad idem beati presulis sepulcrum, in crastinum post Assumptionem sancte Marie, coram clero et populo est illuminata.

 53. Quidam quoque rusticus de pago ecclesie qui Holthlaon dicitur, nomine Emko [Deniko], diutina infirmitate miserabiliter fatigatus, contractione lumborum per multos annos est crurum officio spoliatus: qui tandem ad uiri sancti memoriam baculorum sustentatione uix dum proreptando peruenit, ibique in anniuersario eius die integram sanitatem coram clero et populo, omnibus nobis intuentibus recepit.

54. Nobilis uero quedam femina non ignota, de episcopatu Mindonensi, Siuue nomine, puellam fratris sui filiam nutriuit, quam in locum filie adoptatam intime dilexit: que grauissima infirmitate preuenta, periclitari cepit, et quasi premortua biduo exanimis iacebat. Propinquis uero cum familia et  ciuibus assidentibus, et tantam puelle elegantiam pro multiplici miseratione amare deflentibus, anus quedam, que ad ecclesiam seruiebat, de memoria nostri presulis sermonem habuit, et qualiter ad eius tumulum infirmi per diuinam miserationem sanarentur exposuit. Cuius admonitione domina ipsa compuncta, matutinali tempore ecclesiam intrauit, et coram altari prostrata, profusis lacrymis, Deo, sancteque Marie, et beati etiam presulis anime, pro eadem sua nepte oblationes intima deuotione deuouit; et continuo, ut ipsa nobis flendo iurauit, regrediens puellam iam uidentem, iam loquentem reperit, que refectionem petiit, et accepit, et, Christo pro beati uiri meritis annuente, sanitatem integram recepit. Quam amita ipsius, quinto post die ad  sancte Marie altare et ad tumulum presulis cum promissis oblationibus deduxit, et qualiter sanata sit, cum sufficienti ciuium ac prouincialium suorum testimonio, coram multitudine comprobauit.

55. Frater quoque noster non ignote memorie, uolcwardus [al., Folchardus] presbyter, eo tempore uicedominus, postea noster prepositus, postremo felix Brandeburgensis Ecclesie episcopus, qui eidem Patri nostro, ut omnibus notum est, et fideliter seruiuit et intime complacuit, cum post obitum eius  episcopales curtes more solito circuiret, in uillam que Eckershuson [al., Aschgereshusen] dicitur deuenit, et in domum quamdam ad prandendum diuertens, puerulum misera languoris infirmitate detentum inuenit, qui tunc per aliquot hebdomadas, omni membrorum officio destitutus iacebat, et ad exitum dietim, ut omnibus uidebatur, appropinquabat. Quem idem presbyter, sicut semper erat super talibus miserans, lacrymando diutius intuebatur, languorisque tempus et euentum ex familia sciscitabatur. Quod ut agnouit, flenti matri, ut ad tumulum sancti pontificis candelas iuxta pueri mensuras promitteret persuasit: quod et ipsa statim libentissime fecit. Sed cum pauper illa ceram ad talia non haberet, ipse ex lino [lychnum] lumen parari  precepit, et puerum per singula membra metiri fecit ut certe mensuram secum deferret, et per se prestita cera candelas pro egrotante ad beati uiri memoriam offerret. Quo facto, ad prandium consederunt, et quasi oblito puero, alia quedam inter se fabulari ceperunt. Interim uero puer mira celeritate quasi ex morte reuixit, et in lecto cunctis admirantibus resedit, et uocata matre de stratu prorepsit, et refectionem petiit, et eodem momento percepit, et postea pro beati uiri meritis incolumis permansit.

56. Erat etiam in nostra congregatione iuuenis quidam ex laico conuersus, Desiderius nomine, et eodem beato uiro iubente in clero tonsoratus, et usque ad diaconatus ordinem promotus: et quia  plenum officium cantando et legendo cum fratribus frequentare non potuit, eum, ne penitus uacaret, cum custodibus ecclesie ministrare precepit. Tempore autem Azelini nostri presulis  , post miserabile incendium nostri monasterii, dum idem frater noster infra festiuos dies Natiuitatis Domini, quadam uespera in scholis cum pueris sermocinando consedit, subita cecitate miserabiliter perculsus cecidit, et alia etiam infirmitate concrescente, longo tempore decubuit. Quadragesimali uero tempore, cecitate durante, ex infirmitate conualuit, et ecclesiam debito more frequentans ad pontificale sepulcrum spe sanandi sepius prostratus procubuit, et contigit quadam feria ante Pascha, certe in Kalendis Aprilis,  quando celebramus aduentum reliquiarum sanctorum Cantianorum  martyrum, dum in matutinis ibidem procumberet, illico quasi pruriente dextro oculo et durius manu confricato, sanguis non modicus prorupit, et statim in eodem oculo uisum recepit, pro qua clementia diuina pietas ab omnibus in commune laudabatur, et pro reliquo solita miserationis Domini potentia exspectabatur. Post Pascha uero in anniuersario die sancti Patris nostri, cum in eius memoria missa pro defunctis ab episcopo celebrata est, tempore oblationum coram clero et  populo quasi infirmatus corruit, et prerumpente illico sanguine ex oculis et naribus, et etiam auribus, aperto oculo uisum liquido percepit. Missali denique officio peracto, episcopus habito sermone clerum et populum ad laudes debitas Deo persoluendas admonuit, et profusis unanimiter lacrymis, Deum pariter et ipse laudauit. Qui frater eodem momento [al., die], Deo gratias, penitus conualuit, et post hec in promissa professione usque in finem fideliter permansit.

57. Plurima igitur beati pastoris nostri preconia, ea solummodo quam premisimus ratione, preterimus, que per diuinam clementiam ab initio usque adhuc gloriose fieri sepius sentimus. Nec tamen illud reticebimus quod, tota sancta Dei Ecclesia teste,  uerum esse nouimus, quia plures plerumque ad sepulcrum eius cum oblationibus gaudentes adueniunt, qui sese suosque a uariis tribulationibus uel infirmitatibus celeri subuentione, per uirtutum eius merita liberatos publice referunt. Namque ut alicui aliquid incommoditatis, uel molestie occurrerit, statim cum ad sancti huius Patris memoriam, uel absens oblationis sue uotum ubicunque promiserit, procul dubio eodem momento quamcunque consolationem in uera fide sperans obsecrat, celerius eam meritis eius suffragantibus impetrat, [per eum, qui omnia operatur in omnibus, Dominum nostrum Iesum Christum, qui cum Patre et Spiritu sancto uiuit et regnat in secula seculorum. Amen.]



MIRACULA DECEM A S. GODEHARDO FACTA, DUM ADHUC ESSET ABBAS.



I. De quodam febricitante, quem sanauit in Bauaria.


58. Ioannes quidam ciuis Patauiensis febris incommodo uexabatur per longa tempora. Contigit autem ut sanctus Pater Godehardus adhuc abbas in suo monasterio Altach, pro negotio dicti sui monasterii Patauiam adueniret, et infirmus ille, ipsius cognita presentia, fratrem suum misit ad eum, rogans, ut ipsum causa Dei uisitare dignaretur: quod et fecit. uisis autem ipsius in quibus decubuit febribus, ingemuit, et ait: »O pater Adam, quis te tam celeriter excecauit, ut mandatis Dei creatoris tui contraires, et tot malis nos omnes peccato tuo subiiceres! Ecce post hec, que temporaliter hic patimur, nisi mandata eius seruauerimus, eternaliter pati formidamus; et erit hoc malum temporale initium  nobis malorum eternorum.« Hoc autem cum dixisset, accipiens scyphum quemdam, et uinum in eum fundens, signo crucis signatum benedixit, et tradidit uiro decumbenti, dicens: »Bibe, frater, in nomine Domini nostri Iesu Christi, et in eo confortare.« Qui bibit confidens in Dei clementia et sancti uiri meritis; illico surrexit ab omni febris incommodo penitus liberatus, et iuit ad ecclesiam Sancti Stephani laudans Deum.



II. De quodam monacho, quem precibus suis a febre acutissima liberauit.

59. uir sanctus Godehardus monachum quemdam de monasterio suo Altach ad monasterium Herueldense secum duxit; qui post ibidem febrium molestia  decumbebat. Hunc sanctus Pater consolationis gratia frequenter uisitauit. Quodam autem tempore dixit infirmo: »Frater mi, quomodo habes?« Et infirmus ait: »Ecce, Pater, febrium molestia nimium me uexat, ita ut uita quasi nulla amodo sit in me.« Et ait ei uir sanctus: »Dominus noster iehsu Christus maiora pro nobis passus est, quam hec febrium tuarum possunt esse incommoda.« Cui decumbens ait: »Scio, Pater mi, scio quod multo grauiora pro nobis passus est ad mortis amaritudinem tormenta.«  Et ait sanctus Godehardus: »In nomine Iesu Christi, qui grauiora pro nobis sustinuit, surge; et in fratrum tuorum collegio psallens benedic eum, qui te suo sanguine abluit, et redemit.« Et infirmus ait: »Surgam in nomine Iesu Christi, et ibo ad patrem meum, qui et Pater Domini mei Iesu Christi, et dicam ei: Iam non sum dignus uocari filius tuus , sed fac mecum misericordiam tuam, quasi cum seruo tuo , sed a uia tua deuiante, et ad te clementer suscipe reuertentem.« Et inter hec uerba surrexit, et ad chorum iuit, et omnibus admirantibus, cum astantibus laudans Deum et cantans, benedixit.



III. De quadam iuuencula a molestia febrium liberata.

60. Iuuencula quedam in oppido Teckendorff, in  territorio Bauariensi, cum febrium molestia nimium grauaretur, astabant ei quedam honeste femine, referentes ei qualiter predictus in Patauia meritis beati Godehardi post haustum uini per eum benedicti, a febrium rigore fuerat liberatus. Quibus auditis, dixit infirma patri suo: »O mi dilecte pater, rogo te per Iesum Christum ut mittas ad sanctum uirum Godehardum, petendo eum ut benedicat parum uini in cupha, uel scypho suo, et mittat ad me ut bibam ex eo. ut alleuier a feruore febrium quibus incessanter affligor atque uror.« Pater autem his auditis, misit ut uoluit, et uinum benedictum accepit a sancto Godehardo, quod iuuencula bibit infirma in nomine Iesu Christi, et subito sanata est, et surrexit laudans Deum, qui meritis sancti Godehardi eam clementer a  ui febrium liberauit.



Iu. De quodam scholare sanato a simili febrium molestia.

61. Seruus Dei Godehardus, quia erat ex corde misericors, et super afflictos pia gestabat uiscera, infirmorum siue decumbentium, uel per se, aut per alios semper uisitauit domicilia. Contigit autem quodam tempore, cum adhuc in abbatia Altahensi presideret, quemdam scholarem cuiusdam uidue  pauperis febrium molestia grauiter infirmari, quem pietate solita sepius uisitauit, cui et quodam tempore dixit: »Fili, uiriliter age, sustinens flagella Domini, ac confortetur in eo cor tuum. Ipse enim est qui percutit et medetur, atque sanat, suos castigans electos, ne morti tradantur sempiterne.« Et iuuenis ait: »Que est fortitudo mea, ut hec grauia sustineam et patienter agam?« Et Pater sanctus ait: »Confide, fili, sciens quod non sunt condigne passiones huius temporis ad futuram gloriam que reuelabitur in nobis ; et libenter gloriari uelis cum Apostolo in infirmitatibus tuis, ut in te sicut in eo habitet uirtus Christi, nam uirtus in infirmitate perficitur .« Cui infirmus ait: »Peto, sancte  Pater, ut Deum pro me misero suppliciter exores.« At Pater sanctus, pomum in manu habens, quod forsan secum tulerat, aut iuxta lectum infirmi inuenerat, benedixit, et dedit infirmo, dicens: »Accipe, fili, et manduca pomum, in nomine Iesu Christi: et, si est uoluntas eius, de lecto surge sanus; sin autem, maneat hec infirmitas tibi, et patienter age ut a Deo premium uite eterne, in quo eterna est sanitas, ualeas promereri.« Comedit ille, et surrexit sanus laudans Deum.



u. De iuuene submerso, meritis sancti Godehardi resuscitato.

62. Iuuenis quidam de castro Stauwenborch in Bauaria, prope Danubium fluuium pertransire uolens, procellis nauem subuertentibus, mergitur in  flumen; ubi plusquam tribus horis remansit incognitus. Tandem corpus exanime ad littus eiicitur, et mortuus ad domum parentum deportatur. Lacrymantur proximi, et gemunt affines ob mortem tam subitam iuuenis tam famosi. Sanctus autem abbas Godehardus casu transiens locum illum, et audiens uoces ululantium, ait: »O mors, quam amara est memoria tua homini!  Quam subito et inopinate exstinguis! que et peccatoribus es pessima, iustis autem nimis desiderabilis atque pretiosa.« Cum autem hec et his similia diceret, uenit mater misera iuuenis, et ad pedes procidit uiri sancti, dicens: »Domine, si quid potes apud Deum, miserere mei, et resuscita filium meum.«  Cui sanctus Pater: »Crede mihi, mulier, ut uerum est et experientia docet quotidiana, omnes subiacemus mortis imperio, ideoque beati mortui qui in Domino moriuntur . Mors enim omnes qui in mundo uiuunt, non uno, sed quasi mille modis sternit. Beatus qui uigilat , et in aduentu premunitur.« Et iterum mulier ait uoce lacrymosa: »En filius meus unicus et dilectus in flumine suffocatus interiit subito; huic timeo damnationem, quia mundanus erat nimis. Rogo igitur, pie Pater, si quid potes apud Deum, resuscita filium meum, ut tantum sua confiteatur delicta, et sanctis Ecclesie sacramentis muniatur, et post, si Deo placet, in pace feliciter requiescat.« Cui uir sanctus, Saluatoris utens uerbis, ait: »O mulier,  magna est fides tua , fiat tibi sicut petiisti.« Et transiens cum ea ad cadauer in libitina iacens, et tenens manum eius, dixit: »Adolescens, tibi dico, surge.« Et iuuenis surrexit incolumis atque sanus; et sanctum uirum petiit ut causa Dei confessionem eius audiret, et pro peccatis suis sibi iniungeret penitentiam salutarem; et annuit sanctus Pater petitioni eius, et audita confessione eius, sacris Ecclesie sacramentis eum premuniuit. Quo facto, iuuenis ait: »Iube me, sancte Pater, nunc iterum in pace quiescere, quod mundum nimis horreo, qui suos amatores mittit in gehennam, cuius penam grauissimam ex parte sum expertus.« Et uir Dei ait: »Dormi, fili mi, et quiesce feliciter in pace Iesu Christi.« Et ille respondit:  »Amen.« Et inclinato capite, in gratia Dei feliciter obdormiuit. Felix autem mater eius, his auditis et cognitis, semota prorsus omni tristitia, cum gaudio corpus filii ecclesiastico more tradidit sepulture, ac Deo, deuotione quanta potuit, animam ipsius letissime commendauit.



uI. De muliere in partu laborante, et orationibus sancti a dolore partus liberata.

63. Sanctus Pater Godehardus, dum in cella sua post uigilias matutinas orationis causa resideret, contigit ut quedam mulier habitans in confinibus monasterii, partu laborando cruciaretur: cui compatiens uir sanctus, terre procumbens orationi se dedit, dicens: »O Domine Deus omnipotens, adiuua plasma tuum, miserere filie Eue in matris sue maledicto  laborante.« Et illico, modo quodam inopinato, mulier conticuit, quia peperit filium. Que postea obdormiens, ei reuelatum est quod precibus sancti Godehardi a dolore partus sit liberata. Que gratias egit Deo, qui eam sancti uiri meritis tam clementer uisitauit; filium autem suum Godehardum uocari fecit, et in puerili etate eum tradidit sancto uiro regularibus disciplinis imbuendum. Hac igitur de causa mulieres regionis illius, in dolore partus sancti Godehardi patrocinium consueuerunt inuocare, et multe petitionis sue sentiebant effectum adoptatum.



uII. De quodam quem in uia socium habebat, qui cadens crus fregit, sed sanctus uir subito eum sanauit.


64. Cum sanctus Godehardus pro negotio forsitan sui monasterii ad Romanam iret curiam, habens aliquos de suis monachis secum in suo comitatu, inter quos quidam ceteris senior, Erkenfridus nomine, incaute procedens, dum montem, qui Godehardi dicitur, ascenderet, equus cum eo cecidit, et crus eius dextrum ex toto confregit. Qui gemens cum lacrymis ait, contra sanctum Dei murmurando: »Utquid, Pater, me duxisti ad montis istius precipitium ut me interficeres?« Cui sanctus Pater ait: »Scio, fili mi dilecte, quod inuite mecum iter hoc cepisti, et intra te ipsum murmurando mihi detraxisti. Ideo tunc reddita est tibi merces tua. Penitere igitur, et ora Deum ut dimittat tibi offensam hanc, ut saneris.«  Qui ait: »Adiuua, Pater, infirmitatem meam, et remitte mihi quod deliqui contra te; et cruciet me flagellum Dei, quantum libet.« uir autem Dei, audita eius deuotione, tetigit confractum os cruris eius, et ait: »Sanat te, frater, Dominus iehsu Christus; et tu in nomine eius surge, ut ambulemus.« Qui surrexit ex toto sanus, et ultra profectus cum eo. Idem postmodum secutus est eum Hildenesheim, et mansit apud eum usque ad diem mortis sue.



uIII. De muliere ceca, quam ipse illuminauit cum Deo.

65. Contigit quadam uice, ut sanctus Godehardus pertransiret oppidum Strawigen [Strauubingen] diecesis Ratisbonensis, et obuiauit ei quedam ceca mulier mendica ostiatim querens panem, que forsan  equorum nitebatur declinare strepitum, et in lapide ledens pedem, cecidit grauiter nimis. Sanctus autem Godehardus, hoc uiso, subito descendit de equo, et accurrens amplexando eam releuauit, et, quantum potuit, luti sorditiem de mantello muliercule tersit diligenter, et ait: »Quare cecidisti, mater?« Et illa dixit: »Ceca sum, amice, et ideo offendicula uiarum cauere non ualeo, nec possum deuitare.« Sanctus autem Pater sibi ex corde compatiens, ait: »O mi Deus meus, quot sunt in terra conuicia et grauamina tui plasmatis! Bene ergo dicitur: »ue, ue, ue habitantibus in terra .« Et cum dixisset, lutum cum sputo miscuit, more nostri Saluatoris , et liniuit oculos eius, dicens: »O Domine Iesu Christe, qui in conspectu discipulorum tuorum  lutum ex sputo fecisti, liniuistique oculos ceci cuiusdam, et uidit; illumina etiam oculos huius paupercule tue, ut confiteatur nomini tuo, et glorietur in predigna laude tua .« His sic actis et dictis, mulier cepit sanctum uirum intueri, ceciditque ad pedes eius, dicens: »uiderunt oculi mei salutare Dei:« et prona osculabatur pedes eius; et iuit ad propria, laudans Deum pro uirtutibus et meritis sancti uiri.



IX. De obsessa sanata meritis sancti Godehardi.

66. In ciuitate Ratisbona, quodam tempore, sanctus Godehardus morabatur pro negotio forsan sui monasterii: ubi quedam obsessa a demonio ad eum ducebatur, ut sanaretur ab eo. Quam uir Dei inspiciens,  ait: »Responde mihi, immunde spiritus, ad ea que a te quero. Quid hic agis in creatura Dei?« At demon ait: »Pleno iure est anima ipsius mea, quod incantatrix est, et per eam multas animas lucratus sum.« Et ait uir sanctus: »Quare propter incantationem tua est?« Et demon ait: »Nonne legisti quia Dominus pythones, diuinos et incantatores iussit exterminari? Quid enim tales faciunt, nisi quod mihi meisque principibus deseruiunt, idololatre enim sunt; uix etiam aliquos tanto iure possidere possumus, quanto huiusmodi uitiis irretitos. Nunquid ignoras, quod inter mille incantatrices aut diuinos, uix una inuenitur, que uel qui uelit hoc uitium confiteri? sic enim ora ipsorum claudimus, ut de talibus loqui nichil ualeant quouis modo.« Et ait uir sanctus:  »Scio, quia magna est malitia tua et tuorum similium; nec tamen dubito, quod maior bonitas Dei est et clementia. Ergo, immunde spiritus, da honorem Deo, et recede ab hac creatura eius, ut redeat ad gratiam, quam tu ab ea abstulisti.« Et demon ait: »Cur me in tantam agis uiolentiam? Quid feci tibi, aut quid habes contra me?« Et ille ait: »Audi, proterue et immunde spiritus: In illa eterna patria, de qua tu superbiens cecidisti, tanta mihi erit letitia de bono communi, ut de meo proprio, imo et multo maior: et ideo hic dolere conuenit de malo alieno multo fortius quam de malo proprio. Per hoc enim uitam eternam promerebor. Habeo ergo contra te iustam causam quod minus iuste possides, et punis sororem meam, plasma Dei creatoris tui. Non enim,  ut asseris, ago tibi uiolentiam; sed pro gloria Dei et amore plasmatis eius, pro quo Unigenitus eius sanguinem suum fundens, amatissimam mortem sustinuit, contra te non pugil, sed uictor gloriosus [decerto]. Ergo, tibi precipio, superbe et immunde spiritus, in nomine Iesu Christi recede ab ea, et non presumas amodo creaturam Dei molestare.« Et sic spiritus ille malignus abscessit, et mulier ut mortua cecidit. Sed uir sanctus subito eam erexit: erecta uero publice uitium incantationis, quod dudum multoties perfecerat, cum lacrymis est confessa; quam et uir sanctus absoluit uirtute passionis Iesu Christi.



X. De puero multum hebete, quem oratione sua docilem fecit.

67. In ciuitate Patauia erat quidam ciuis diues  ualde, qui habuit filium quem tenerrime dilexit: qui puer adeo hebes erat, ut in tribus annis non potuit efficere ut disceret minus alphabetum. Unde pater eius sanctum Godehardum adiit, retulitque ei duritiam cordis filii sui, petens obnixius ut pro eo suppliciter orare dignetur, quatenus Deus omnipotens eum illuminare dignaretur. Sanctus uero Godehardus, uocato ad se puero, super eum legit que sequuntur: »Omnis sapientia a Domino Deo est ;« cum collecta: »Deus qui per ceternam tibi Sapientiam, hominem cum non esset condidisti,« etc. Et addidit: »uade, fili; et ille magistrorum optimus, qui subito docuit apostolos, te instruat, et in uia recta ad agnitionem perducat clariorem.« Qui puer ita mutatus est,  ut in breui tempore omnes suos consanguineos, et omnes sibi cetaneos, imo seniores atque doctiores se sapientie plenitudine anteiret. Qui postea, propter intellectus et sapientie profunditatem, in episcopum Patauiensem est electus atque ordinatus; unde sibi et subditis pro animarum salute instantissime laborauit.

Sequens miraculum factum est, cum esset episcopus.


De mortuis, qui ad preceptum sancti presulis surrexerunt de sepulcris, exeuntes de ecclesia, quia excommunicati, quod uiui facere noluerunt.

68. Accidit ut sanctus presul Godehardus quosdam de suis subditis, ob eorum rebellionem, post monitiones consuetas excommunicaret; quorum aliqui,  malitie sue ueneno excitati, ipso celebrante, ecclesiam intrauerunt arroganter et proterue. Quo cognito, se diuertit ab altari, dicens: »Precipio uobis omnibus, qui estis excommunicati, in uirtute Spiritus sancti et sancte obedientie ut exeatis de ecclesia.« Rebelles autem et excommunicati hoc preceptum non curantes perstiterunt, remanentes in ecclesia. Sed quidam de mortuis, qui multis annis quieuerant in monumentis, qui et forsan, ignorantibus eis qui eos sepelierunt, in excommunicatione  sepulti fuerant, surrexerunt et de ecclesia exierunt. Quod uidentes illi rebelles erubuerunt, et post mortuos exierunt. Sanctus autem presul, finita missa, ad eos exiens, dixit: »Audite, rebelles et increduli, et uidete iustum Dei iudicium contra uos. Ecce mortui  Deo in suo uicario obediunt, uos autem superbo referti spiritu obedire contempsistis. Surgent igitur mortui isti contra uos in iudicio, et sententiam damnationis allegabunt contra uos, nisi plenam et condignam penitentiam egeritis.« Et, his dictis, conuertit se ad mortuos, dicens: »Ego uos, fratres, auctoritate Domini nostri Iesu Christi absoluo a sententia excommunicationis, qua huc usque fueratis innodati, in nomine Patris et Filii et Spiritus sancti. Amen. Ite, reuertimini ad loca, et in pace requiescite, aduentum Iudicis prestolantes.« Mortui autem, inclinatis capitibus et iunctis manibus, quasi gratias agentes ad loca sua remeauerunt et quieuerunt.





CANONIZATIO ET TRANSLATIO S. GODEHARDI. Quomodo beatus Godehardus in sanctorum numerum sit relatus, et de miraculis subsequentibus.

 1. Gloria summo Creatori, et humani generis reparatori, qui non nostris meritis, sed sua immensa bonitate dignatus est confessorem suum beatum Godehardum pontificem ad salutem omnium credentium hominibus nostri temporis reuelare, et eum qui pro longinquitate temporis, iam quadam nube obliuionis obfuscatus fuerat, ut tandem ab incolis nostre Ecclesie ueneraretur, uoluit nationibus diuersarum terrarum manifestare, ut gloria ipsius non tantum ad domesticos fidei attingeret, sed etiam in exteras nationes se dilataret. Qualiter autem et quo ordine translatio predicti confessoris nostri facta fuerit, non turgido eloquio uel nitens grandi cothurno, sed simplici stylo aggredior describere: non confisus ingenii mei igniculo, sed illo euangelico dicto: »Aperi  os tuum, et ego adimplebo illud ;« et iterum: »Non uos estis, qui loquimini; sed Spiritus Patris mei, qui loquitur in uobis .« Per scripturas enim res preterite, et breui tempore in obliuionem tradende ad memoriam reuocantur; et per res uirtuose in Ecclesia gestas, cum leguntur, fideles accenduntur, et torpores mentium discutiuntur.

2. Anno Dominice Incarnationis 1128  , obitus uero beati Godehardi nonagesimo, Bertholdus  uir uenerandus, et in omni ecclesiastica religione perspicuus, utpote scientia litterali admodum eruditus, et morum honestate ualde decoratus, cathedre  nostre ecclesie presidebat, quam discrete gubernando, et religiosos uiros undique ex diuersis ecclesiis ad se colligendo, adeo sublimauit ut diuersas cellas suis temporibus edificaret, et in spiritali conuersatione dulci adhortatione confirmaret. Quo residente in communi conuentu cleri sibi commissi, et de populi Ecclesie nostre utilitate, uti mos eius erat, semper pertractante, Deo faciente, uti post effectus indicauit, ex improuiso sermo de patrono nostro beato scilicet Godehardo exoritur; item atque item a pluribus replicatur, conquerentibus et condolentibus se tam misericordem habere patronum, et condignum sibi in Ecclesia Dei non exhiberi honorem. Nam quantam misericordiam et quam manifestam gratiam predictus confessor fratribus nostris suis  meritis apud Deum obtinuerit, ab ipsis uiris auctorabilibus, in predicto conuentu existentibus omnibus manifestatur: per quod, mentes assidentium omnium non solum exhilarantur, sed qualiter laudes ipsius in Ecclesia Dei multiplicentur, unanimiter omnes accenduntur.

3. Predictus enim antistes noster Bertholdus priuatam gratiam, sibi a patrono nostro concessam, omnibus assidentibus indicauit, et qualiter eum pium intercessorem apud Deum esse cognouerit non sine contritione cordis fratribus nostris enumerauit. Nam, tempore iuuentutis sue, cum ipse inter ceteros adolescentes ludicris rebus esset intentus, contigit  ut ipse in suburbio nostre ciuitatis quemdam laicum non uoluntarie lancea perforaret, et eum quasi mortuum ad terram prosterneret: qui quasi semiuiuus domum deducitur, lecto affigitur et usque ad mortem periclitatur. Sed prefatus antistes noster dolens et merens in diuersa rapitur, se sacris ordinibus quasi homicidam esse repellendum angustatur, et ita in diuersas cogitationes animus ipsius inuitatur. Tandem nutans quasi nauis deprehensa in fluctibus maris, ad patronum nostrum beatum Godehardum ut ad portum tutum se dirigit, spem suam in eum quasi anchoram in firmum littus infigit, ut ab imminente anxietate eum eriperet, corde contrito et humiliato spiritu postulauit. Sed uir uulneratus, dum iam esset in agone positus,  ipse fide firmus, ad sepulcrum sancti patroni nostri se prostrauit, totamque noctem in oratione pernoctauit, et magis rugitu cordis quam propalatione uocis misericordiam implorauit. Sed tandem prope termino noctis uigiliis defatigatus, et dolore conturbatus, quietem intrare compellitur. In qua ei et statura et forma patroni nostri in uisione  quantum tamen quam in hac uita uiderat, certissime manifestatur. Nam, dum adhuc esset inter uigilias et adultam quietem, persona patroni nostri ei in uisione apparuit, ut missarum solemnia celebrari faceret ei diligentissime indixit, et ut officium: »Ne timeas, Zacaria, exaudita est oratio tua ,« decantari faceret, continuo adiunxit. His uisis excitatus,  orationes suas magis ac magis continuare instituit; sed in uia nuntium suscepit, qui certissime egrum euasisse mortem nuntiauit. His auditis, corde et animo exhilaratus, Deum celi benedixit, qui nobis talem patronum in ecclesia nostra reseruauit.

4. Fuit uero tunc temporis in conuentu nostro sacerdos quidam religiosus, Adelbertus nomine, qui regulari uita in cella beati Bartholomei, que sita est in orientali plaga nostre ciuitatis, uiuebat. Qui cum audisset que presul noster narrauit, uidens tempus idoneum, et ipse sibi gratiam a Domino collatam patrono nostro, omnibus intimauit. Dum enim ipse quadam nocte patrocinia sanctorum implorando, altaria nostre circuiret ecclesie, tandem iuxta sepulcrum beati confessoris se prostrauit; sed surgendo  manu indiscrete tenendo sarcophagum eius se subleuauit; illico pollex eius de propria iunctura emarcuit. uidens autem iam sese manu debilitatum, supplex et gemebundus se ad terram prostrauit; ueniam et misericordiam a beato Godehardo postulauit. Et statim in proprium locum sine mora et lesione pollex resiluit.

5. Audiens hec magister quidam de monte Sancti Mauricii, Reinardus nomine, uir prouecte etatis,  et ipse manifestam gratiam patroni nostri expertus, cum opportunum uideret, non eam subticuit, sed omnibus in conuentu nostro existentibus euidenter patefecit, dicens: »Fuit enim puer quidam custodie ipsius addictus, in clericali arte erudiendus, qui epileptico morbo, quem uulgari nomine caducum appellant, adeo uexabatur ut quotidie sexies ad minus ad terram prosterneretur, et usque ad mortem nimia fatigatione periclitaretur. Hic quadam die ad patrocinium beati confessoris nostri deducitur, sed in uia bis ad terram prosternitur. Orationes ad tumbam ipsius pro eo funduntur; eleemosyne pauperibus largiuntur, et perfecte sanatus in domum ipsius regreditur.«

6. His tribus signis in communi conuentu ab auctorabilibus  uiris recitatis, omnes hilari mente percipiunt, ipsum antistitem nostrum, quod uoluntarie per se faceret: instigant, ut omnibus modis elaboraret, qualiter beatum pontificem nostrum Godehardum inter ceteros sanctos Dei canonizaret. Sed dum in rebus minimis, nedum in maximis, in quibus letum exspectamus finem, diuinum inuocandum sit auxilium, placuit omnibus ut speciales ubique in Ecclesia nostra funderentur ad Deum pro hac causa preces, ne quid incassum uel inconsultum contra nutum Domini inciperemus, quod ad bonum effectum perducere non ualeremus. Igitur statutum est ut omnes tam maiores quam minores, finita matutinali hora, ad tumbam ipsius beati patroni  nostri Godehardi conuenirent, et sese humiliter ad terram prosternerent, et psalmum: Benedixisti, Domine, terram tuam , corde contrito et humiliato Domino decantarent. Statutumque est ut in singulis cenobiis, in territorio nostre Ecclesie constitutis, speciales pro eo fierent orationes et eleemosynarum largitiones; quia impossibile est multarum non exaudiri uoces orationum.

7. His ergo aliquanto tempore peractis, Ecclesia nostra noua tribulatione concutitur. Nam predictus Pater noster, proh dolor! nobis ex hac uita subtrahitur, et omnis Ecclesia nostra tanto pastore desolata conturbatur. Sed qui consolatur miseros in tribulatione sua, Deus, non permisit Ecclesiam suam in fluctibus huius seculi sine gubernatore diu fluctuare,  sciens quia, ubi non est gubernator, corruet populus. Nam omnis Ecclesia nostra simul coadunata, Bernardum  summum prepositum, uirum omni clericali scientia eruditum, et moribus optimis decoratum, communi consensu cleri et alacritate populi, reclamantem et omnibus modis renitentem, seque indignum uociferantem, in spiritualem pastorem elegit, et usque ad cathedram summi sacerdotii perduxit. His ita gestis, causa patroni nostri, que  propter tribulationes nostras iam aliquantulum deciderat, redintegratur, et quo ordine ad effectum perduceretur ab omnibus elaboratur.

8. Sed cum canonica censura, propter illusiones demonum, que frequenter in Ecclesia Dei in talibus contigerunt, statutum sit ne quis sine apostolica auctoritate, et uita ipsius per uiros auctorabiles approbata, canonizaretur, quod tamen in precedentibus tum propter difficultatem, tum propter longinquitatem itineris, causam nostram ualde retardauerat, factum est, Deo annuente, ut quod ante sine magna impensa ac summo labore non poterat ad effectum perduci, id nobis quasi ante ostium inopinate deferretur. Nam in Leodicensem ciuitatem curia indicta est, ubi Innocentius papa cum Romana  Ecclesia, et magna parte Gallie, cum Lothario rege et fere uniuersis episcopis Teutonice regionis conuenerunt, ut de uiolentia Romane Ecclesie per Petrum Leonis perpetrata, qui tum temporis papatum sibi uiolenter usurpauit, pertractarent, et qualiter illud idolum in templo Domini positum destruerent, elaborarent. Factum igitur est ut ad Dominicam Letare Ierusalem ad predictam ciuitatem multi catholici uiri, tam cum apostolico quam cum rege conuenirent, et de communi statu Ecclesie pertractarent. Inter quos preses noster Bernardus cum maioribus nostre Ecclesie assistens, uidens opportunitatem ultro sibi collatam, ipsum apostolicum cum omni curia Romana aggreditur, uitaque  pastoris nostri coram ipsis recitatur, et ut per eum in Ecclesia Dei canonizetur, deuotissime preces funduntur.

9. Sed cum consuetudo sit Romane Ecclesie in generali concilio sanctos Dei canonizare, quod tunc temporis in Remensem ciuitatem in festo sancti Luce indictum fuerat, accepto consilio, petitionem Ecclesie nostre usque in predictum locum distulit, ibique diffiniturum certissime promisit. His ita gestis, antistes noster apostolica promissione animatus, letus regreditur, et ab omnibus deuote suscipitur, et que sibi responsa sint, enarrantur. Tunc omnes audientes que per apostolicum promissa sunt, unanimiter letantur, precesque apud pontificem nostrum deuotissime funduntur, ne se tante promissioni subtrahat,  sed licet laboriosum sit, ipse se tamen una cum maioribus Ecclesie nostre ad indictam synodum representet. Iam dies aduenerat in qua synodus uniuerse Ecclesie citramontane indicta fuerat. Tum uero prefatus antistes noster Bernardus, una cum metropolitano Magdeburgense Norberto  , qui tunc temporis in Ecclesia Dei magni nominis fuerat, et maioribus Ecclesie nostre, ad prefatam synodum iter instituit, et, Deo annuente, cum magna prosperitate et opportunitate ad Remensem locum peruenit. Ubi honorifice suscepti, dum iam synodus aliquot dies esset celebrata, antistes noster Bernardus  apostolicum Innocentium cum suis cardinalibus conuenit, et de causa patroni nostri beati Godehardi usque eo induciata deuotissime submonuit. Sed, Deo annuente et id faciente, omnes unanimes et concordes in sua petitione inuenit, ut post ipsa res indicauit.

10. Nam postera die cum in synodo generali apostolicus resideret, nullo admonente, sed Deo faciente, apostolicus ad omnes luculentam orationem habuit, in qua disertissime petitionem nostre Ecclesie de patrono nostro exposuit, et, ut assensum preberent, deuotissime postulauit. His ita gestis, episcopus Tarraconensis  uir religiosus, et litterali scientia eruditus, quo ordine translatio fieri deberet, exposuit: scilicet si ea que dicebantur  de patrono nostro, Ecclesia nostra per legitimos testes ac iuramento comprobaret. His uero uerbis apostolicus se interposuit, et se a principibus terre nostre adeo in Leodicensi Ecclesia certificatum fuisse asseruit, ut non opus esset id secundo testificari, quod lucidius sole posset comprobari. Auditis autem que ab apostolico dicebantur, omnes unanimiter ut canonizetur assensum prebent, et ut laudes Domino persoluantur, admonent qui dignatur seruos suos ab infirmitate huius carnis eripere, et inter sanctos et electos suos collocare. Continuo Te Deum laudamus canitur; laus omnipotenti Deo persoluitur, et sic demum coadunata synodus terminatur. Tum uero antistes noster, munitus apostolicis litteris, ad nos usque regreditur, et a clero et populo benigne  suscipitur, littereque apostolice reserantur. Quibus recitatis, Deo laudes persoluuntur. Tenor uero apostolice concessionis sequitur in hec uerba:

11. INNOCENTIUS episcopus, seruus seruorum Dei, dilectis filiis, clero et populo Hildenesheimensi salutem et apostolicam benedictionem

ueniens ad nos uenerabilis frater noster Bernardus episcopus uester, in plenaria synodo, que Remis per Dei gratiam fuerat congregata, attestatione fratrum nostrorum episcoporum, et abbatum, et aliorum qui secum uenerant, sancte memorie Godehardum episcopum uestrum laudabiliter uixisse in mundo, et tam in uita quam post mortem multis miraculis coruscasse asseruit. Unde nos cum fratribus  nostris omnipotenti Deo gratias referentes, habito eorum consilio et collaudatione, quia eumdem in celis cum sanctis credimus coronari, ipsum inter sanctos honorari precipimus: mandantes uobis ut et eidem beato uiro solemnitatem in uestra Ecclesia statuatis, et ad eam annualiter conuenire curetis.

Data Remis Iu Kalendas Nouembris.

12. Sed quia tunc hibernum tempus imminebat, nec ad tantum negotium se expedire ualebat, uisum est congruum, que per apostolicum concessa sunt catholicis et religiosis uiris nuntiari, et ipsam translationem  usque in quartum Nonas Maii differri. Et iam tempus aduenerat, cum tam celebris rumor, scilicet de translatione tanti patroni, in nostram ciuitatem plures tam religiosos quam promiscui sexus homines coadunabat. His uisis, consilium in communi conuentu capitur, qualiter caute, sine turbatione transferatur, ne aliquod scandalum ecclesie nostre inde oriatur. Nam fuere quidam religiosi uiri admodum timentes, propter longinquitatem temporis, uel corpus non inueniri, uel nullum indicium sanctitatis reperiri. Sed tandem post multas disceptationes in hoc omnes conueniunt ut, remota multitudine, ante matutinales horas omnes conueniant, et sic tumbam, in qua positus fuerat, cum omni deuotione aperiant. Medie ergo noctis tempore antistes  noster, una cum religiosis uiris tam monachis quam regularibus sibi coadunatis, cum magno timore ac tremore cryptam nostre ecclesie subiit, et sarcophagum, in quo positus fuerat noster patronus, aperiri precepit, ipseque cum ceteris fidelibus orationibus interea deuotissime institit; sed ubi summus labor in frangendo sarcophago antea uisus fuerat, iam, Deo faciente, illico se aperiebat, et aditum facillimum ad corpus prebebat. Tum uero aperto sarcophago, quantas lacrymas astantium aspiceres, quos singultus audires, quam spiritualem dispositionem corporis ipsius prospiceres, quis uel sermone, uel stylo exprimere ualeat? Quid plura? diuinus quidam et incognitus odor fragrabat, qui quosdam astantes, quasi quadam spiritali dulcedine refocillabat, et in  perfecta fide sanctitatis ipsius eos corroborabat. Tum uero uideres omnes sese humiliter excusare, seque esse indignos tanti patroni corpus attingere, cum nouerint uitam suam longe ab eius sanctitate discordare. Tandem, omnibus cunctantibus et longam moram facientibus, per fratrem nostrum prepositum Bertholdum corpus subleuatur, et propter multitudinem populi, que ad tantam rem uidendam conuenerat, in secretum sacrarii nostri deportatur.

13. Sed hec hactenus dicta sufficiant qualiter sit beatus Godehardus translatus. Nunc superest caritati uestre intimare qualiter per eum mundus sit illuminatus, et usque ad remotissimas gentes et paganissimas exaltatus. Nam ex longinquitate temporis  merita uite ipsius fuerunt pene abolita et paucis tantummodo cognita, que per translationem corporis ipsius euidentissime omnibus sunt manifestata. Tot enim Dominus per eum fecit miracula, ut nec lingua ualeant exprimi uel scriptura. Ea autem que sunt notiora et manifestiora aggredior describere, ut in eis posteritas de patrocinio tanti Patris possit confidere. Nam ipsa die translationis, cum corpus psius usque ad montem Sancti Mauricii cum  magna reuerentia cleri et populi defertur, contigit quemdam in flumen  , quod preterfluit ciuitatem nostram, incidisse, et longo tempore sub undis morantem omnino exspirasse. Hic dum corpus patroni nostri ad eum appropiat, uite priori restituitur, et, Domino opitulante, sanus et incolumis a terra subleuatur. Qui postea per multa tempora in famulatu patroni nostri apparuit, et pro uita restituta non ingratus Deo exstitit.

14. His uero auditis, ecclesia nostra non statim et indiscrete acquieuit, sed aliud certius et manifestius miraculum humiliter exspectauit. Postera uero die, cum dies anniuersarius patroni nostri illuxisset, finita missa et horis constitutis, mulier quedam muta, habens filium priuatum lumine, subito quasi  in exstasim rapitur, ac per horam paruam in terra uolutatur. Transacto uero aliquanto tempore, matri lingua reseratur, lumen puero restituitur: et manifestum esse miraculum omnibus comprobatur. Nam fuere in ciuitate nostra tunc temporis quidam uiri auctorabiles de Corbeia  , ipsius mulieris comprouinciales, qui eam cognouerunt et uerissime eam mutam filiumque eius lumine priuatum longo tempore fuisse nuntiauerunt. His auditis, [in] ecclesia nostra tam clerus quam populus in unum coadunantur, laudes Creatori persoluuntur, qui nouit electos suos ab omni ambiguitate absoluere, et in perfecta fide solidare. Signa enim debentur infidelibus non fidelibus, ut per miracula et inusitata confirmentur in his que a sensibus nostris et memoria sunt remota.

 15. uix laudes de miraculo predicto Deo persoluuntur, cum claudus quidam, qui longo tempore contractus fuerat, se subito erigebat, et pedem firmo gressu terre affigebat. Sicque factum est ut ipsa die anniuersarii patroni nostri infra basilicam nostram quinque miracula contingerent, que omnibus manifesta fuisse apparerent. Cecus enim uidet, mater ipsius loquitur, claudi tres potestatem ambulandi receperunt. His ita gestis, rumor et fama patroni nostri propter frequentiam multitudinis, que ad translationem tanti uiri conuenerat, magis et magis innotuit, et sese in omnes comprouinciales terras dilatauit. Unde factum est ut tanta multitudo hominum patrocinia pastoris nostri implorantium  in ciuitatem nostram conflueret, quantam nullus hominum nec antea in ecclesia nostra uidit, nec, ut arbitror, deinceps uidebit. Nam omnes habentes infirmos, languidos, claudos, surdos et mutos, nec non et demoniacos, uel quouis morbo detentos usque ad patrocinium pastoris nostri pro recuperanda sanitate deferunt.

16. Contigit uero circa idem tempus, quod quidam uiri auctorabiles de Thuringia  adueniunt,  qui suum pastorem una manu debilem secum adduxerunt. Hi ut patrocinium beati Godehardi implorauerunt, illico sanitatem recepit, et manum debilem erexit. Quo facto, omnes unanimiter laudes Deo referebant, et in signum ueritatis manum manui comparabant. Nam manum qua pastoralem uirgam ante tenebat, rugosam et induratam inuenerunt; alteram uero cum qua non laborauerat, candidam et mollem repererunt.

17. His ita gestis, matrone quedam ab eadem terra iusque ad nos peruenerunt, ducentes secum mutum longo tempore loqui non ualentem. Que dum orationibus insisterent, ac pro ipso patrocinium beati Godehardi implorarent, subito uinculum lingue est ruptum, et officium ipsius per misericordiam  Dei est restitutum.

18. Fuit uero tunc temporis Erpisfordie  uicedominus, habens pro misericordia Dei claudum, et pene omnibus membris debilitatum, eleemosynis suis addictum; quem, auditis miraculis, que per patronum nostrum fiebant, usque ad patrocinium ipsius, in ecclesiam nostram direxit. Et sicut credidit, sic per misericordiam Dei recepit. Nam quem debilem et omnino incedere non ualentem usque ad nos transmisit, Deo adiuuante, sanum et incolumem suscepit.

19. Fuit uero circa idem tempus in cella beate Pauline  , multo tempore quidam claudus omnibus notus et manifestus. Hunc potens quidam de Thuringia  per licentiam abbatis ad se recepit et que corpori necessaria fuerant pro misericordia Domini ipsi erogauit. Hic ad patrocinium beati Godehardi peruenit, et integritatem corporis percepit.

20. Fuit etiam tunc temporis in Thuringia puella quedam gibbosa, in dorso ualde curuata. Hec ueniens ad patrocinium beati Godehardi, per misericordiam Dei est erecta, et quod raro fieri solet, gibbo est omnino priuata. uir quidam ab eadem terra natus, per misericordiam Domini et beati Godehardi, ab eodem morbo est liberatus.

21. Iisdem uero temporibus fuit matrona quedam ab Hassia  , omnibus comprouincialibus nota, et maximis infirmitatibus per multa tempora detenta. Hec cum nichil iam preter mortem speraret, tandem  patrocinium beati Godehardi humiliter implorauit, seseque ad terram prostrauit, et miro modo sanitatem recepit. Nam et in inguine ubi antea caro sana fuerat, subito se aperuit, et duos lapides tante magnitudinis, quante in humano corpore nemo prius uiderat, subito emisit. Quo facto, unum secum in signum miraculi, usque ad patrocinium beati Godehardi in ecclesiam nostram detulit; alterum uero ins ignum uirtutis Dei domi reseruauit.

22. Circa idem tempus contigit in Thuringia insigne  miraculum, et dignum memorie tradendum. Nam duo uiri, proh dolor! mala societate coniuncti, furtum quoddam peregerunt, et pelles cuidam subripuerunt. Factum est ergo ut uterque caperetur et ad iudicium traheretur. Sed cum iam uterque conuicti suspendio traderentur, alter ipsorum toto corde ingemuit, et, quod solum poterat, corde contrito et humiliato patrocinium beati Godehardi implorauit; alter uero quasi desperans nulli petitioni institit, uel uocem compunctionis emisit. Factum est igitur ut uno fune colligarentur, et uno ramo suspenderentur. Quo facto, alter spiritum illico emisit; alter uero, qui patrocinium beati Godehardi implorauerat, sine lesione et molestia pependit. Sed iam longo spatio horarum transacto, ille cuius pelles fuerant  propius accedens et uidens alterum exspirasse, huic quem adhuc uiuere putauit in hec uerba prorupit, querebat enim si uiueret, aut si uitam retinere potuisset. Ille uero sperans sibi adiutorium aduenisse, confessus est et se uiuere, et nullum dolorem sentire. Hoc audiens qui eum suspendi fecerat, magnam inhumanitatem ei intulit. Nam fune quo suspensus fuerat tornato, firmo nisu ad terram corpus depressit, et sic spondilia colli se fracturum sperauit. Quo facto, statim discessit, et omnem uoluntatem suam se iam adimplesse non dubitauit. Factum est autem post discessum eorum longo tempore, ut predictus uir manus post tergum ligatas dissolueret, et pannum pre oculis ligatum disrumperet, et sic  tandem funem quo suspensus fuerat confringeret. Ad terram uero prostratus uidens se nullam lesionem habere in fugam se conuertit, et siluam que uicina erat cum festinatione introiuit. Hoc uidentes quidam qui non remote discesserant eum admirantes prosequuntur, et rogantes eum siluam exire, et nichil nisi bene de eis sperare. Qui tandem adhortatione ipsorum confortatus, siluam exiuit, et cum eis magnificans et glorificans Dominum usque ad ecclesiam peruenit. Hic postea ad patrocinium beati Godehardi uenit; et que sibi per misericordiam Dei et beati Godehardi contigerant, contestantibus ciuibus suis, qui plures una secum aduenerant, nobis omnibus enarrauit. Quot uero suspensos et iam in articulo mortis Deus per merita beati Godehardi liberauerit  longum esset per singula describere: maxime cum funes quibus suspensi fuerant, omnibus in ecclesiam nostram aduentantibus possint demonstrari.

23. Tunc temporis due mulieres de longinquo ad patrocinium beati Godehardi uenerunt, que gratiam sibi ab eo collatam deuotissime nobis omnibus narrauerunt. Nam altera post immensam infirmitatem, omnem appetitum cibi et potus amisit, adeo ut nec cibum nec potum intra duos menses sumpserit. uidens autem se uitam sic longo tempore non posse  retinere, misericordiam beati Godehardi implorauit, et pristinum statum recepit. Altera uero, cum longo tempore lumine esset priuata, in uia, in qua ad patrocinium beati Godehardi pergebat, est illuminata.

24. Fuit uero iisdem temporibus in Mindensi  episcopatu uir quidam demoniacus adeo obsessus ut uix plures eum retinerent, quin se ipsum interimeret et alios neci traderet. Hic tandem manibus post tergum ligatis et pedibus concatenatis, per parentes suos ad patrocinium beati Godehardi deducitur, eiusque auxilium ab omnibus humillime imploratur. Dominus uero suus, Hezelinus nomine, uidens summam eius uexationem ac maximam tribulationem, misertus eius ipsum manumisit, ac  seruum beato Godehardo tradidit. Quo facto, statim sanitatem recepit, et cum parentibus suis, solutis uinculis, integer et incolumis domum remeauit

25. Sub eodem tempore uenit in ecclesiam nostram uir quidam magne penitentie et austeritatis qui per multa tempora carnem suam uigiliis et ieiuniis domauerat, adeo ut et loricam indutus ad carnem portaret. Hic cum deuote coram patrono nostro orationibus insisteret, multis uidentibus, per gratiam Dei, lorica quasi tela aranee dirupta est, et usque ad terram dilapsa. O uirum omni laude dignissimum, cuius meritis et uincula peccatorum disrumpuntur, et ligature ferree dissoluuntur!

26. Habebat tunc temporis abbatissa de Wunstorff  claudum quemdam ualde debilem, qui  omnino os in genu amiserat, et crus in quamcunque partem uolebat, quasi sine iunctura uertebat. Tunc abbatissa, cum tanta miracula per patronum nostrum fieri perciperet, secum predictum claudum usque ad limina patroni nostri perduxit, et, Deo faciente, sanum et incolumem reduxit. Sed cum ad ecclesiam sibi commissam remearet, cum hymnis et laudibus, eum reduxit referens gratias Deo pro omni dono sibi collato. Hec uidens mulier quedam minus religiosa, nec Dominum timens, in hec uerba prorupit: Se nunquam uelle patrocinia beati Godehardi implorare, nisi puerum quemdam omnibus membris debilitatum, quem tunc temporis in platea reptantem uidit, recto gressu uideret incedere.  Factum est igitur ut parentes ipsius pueri, post paucos dies ad patrocinium beati Godehardi eum deferrent, et factis orationibus pro ipso, sanum et incedere ualentem reciperent. Quod postquam uidit prefata mulier, ex uerbis temerarie prolatis, corde contrito et humiliato penituit, et se uisitaturam patronum nostrum Domino uouit. Hoc facto, ex imo cordis suspiria duxit, considerans sibi necessaria uie deesse, uel unde pueris ex se genitis domi possit prouidere. Que dum sic anxiaretur, factum est  ut paruulus ipsius inscius domum egrederetur, portans panniculum, quem in platea inuenerat, in quo mater nouem nummos, quasi nesciente puero quid ageret, reperiebat. His ita gestis, laudes Deo et beato Godehardo persoluit, qui et ipsam ab anxietate eripuit, et omnem dubietatem a corde ipsius exstirpauit.

27. Circa idem tempus fuit puer in episcopatu Mindensi in uilla, que Lanesberge appellatur, claudus et miro modo contractus. Hunc parentes ipsius, licet pauperes, ad patrocinium beati Godehardi adduxerunt, et pro eius sanitate recuperanda deuotissime misericordiam ipsius implorabant. Sed dum aliquantulum moram facerent, nec ullum profectum in puero uiderent, ad proprias mansiones redire  parabant, quia se exaudiri deinceps dubitabant. Sed dum prope ad uillam, que Runeberge appellatur, uenissent, et in quodam prato se quieturos disposuissent, in lacrymosa uerba proruperunt, conquerentes se in multa tribulatione ad patrocinium beati Godehardi uenisse, sed nullam gratiam in puero suo percepisse. Qui dum sic colloquerentur, subito puer membra, que antea fuerant incuruata, extendit et de curru in quo uehebatur letus et ouans prosiluit. Quod postquam gens uicina uiderat, illico unanimiter Dominum collaudabant, et ad proximam ecclesiam puerum sanatum deuotissime deducebant. Sed ne tantum miraculum in obliuionem traderetur, in predicto loco casam quamdam comprouinciales erigebant, ubi fideles pretereuntes in reuerentia  istius miraculi post multo tempore oblationes deferebant.

28. Fuit item claudus quidam illis temporibus in Goslaria  omnibus notus, qui et ipse pro recuperanda sanitate ad beatum Godehardum se contulerat et, Domino adiuuante, sanitatem recipiebat, adeo ut scabella quibus antea reptabat, quasi in signum memorie, in ecclesia nostra derelinqueret et ipse erectus incederet. Hoc plures religiosi illius ciuitatis uiri omnibus fiducialiter affirmabant, qui per multa tempora eum claudum agnoscebant.

29. Fuit uero tunc temporis in loco, territorio ecclesie nostre addicto, qui Aulica appellatur, uir tante egritudinis in morbo, qui fistula appellatur,  ut iam omnino uitam desperaret; quia nodum femoris in iunctura ante positum amiserat, et ceteram partem iam se amissurum timebat. Hic ad patrocinium beati Godehardi sese deferri precepit, et sanitatem corporis, Deo faciente, recepit. Post hec nodum, quem antea manu ferebat, in signum miraculi et doni sibi a Domino collati, in ecclesiam suspendi iussit, ac deinde letus et alacer domum remeauit.

30. Circa idem tempus fuit matrona quedam de  Heruordensi  loco genita, que omnino fuit paralytica et omnibus membris dissoluta: nullum enim membrum ipsius proprium officium exercuit, sed nec per multos dies adimplere ualuit. Hec maximam partem substantie sue in medicos expenderat, sed per eos sanitatem corporis recuperare non poterat. Audiens uero tantam gratiam per merita beati Godehardi hominibus a Domino concessam, spretis exterioribus medicis, totam se misericordie Domini commendauit, et ad patrocinium beati Godehardi deferri precepit. Que dum aliquanto tempore moram faceret in nostra ecclesia, tum per orationes fidelium, tum per beati Godehardi patrocinium sanitati est reddita, et omnia membra eius pristino uigori restituta. Hec postea frequenter ad limina  beati Godehardi peruenit, et pro dono sibi collato gratias non immodicas Domino persoluit.

31. Non multo post tempore uenit uir quidam in nostram ecclesiam, habens filiam ualde dilectam, que graui morbo laborabat et iam morti propiabat. Nam gutturi ipsius os immense magnitudinis, et ex utraque parte magni acuminis per sex dies adheserat, quod nullus extorquere quauis arte ualebat. Qui primum medicos in ciuitate nostra tunc temporis commorantes circuibat, et ab eis consilium quid de filia esset acturus requirebat; sed nullum salubre consilium adinueniebat. Destitutus autem omni exteriori consilio, ad patrocinium beati Godehardi se una cum filia contulit, ipsumque pro ea humillima deuotione implorauit. Factum est ergo ut ipsa die  puella os sine lesione eiiceret, et integram sospitatem recuperaret. Non multo post eodem morbo quidam per septem dies laborabat, et iam certissime ei mors imminebat: hic ueniens ad patrocinium beati Godehardi, statim liberatus est, et in pristinum statum restitutus.

32. Contigit uero circa idem tempus quod Eckehardus quidam de Wigeleue cognatum quemdam suum ui et iniuriose captiuauit, et contra ius et fas incarcerauit. Qui dum aliquanto tempore in captiuitate detineretur, contigit in ipsa nocte Pentecostes, dum matutinales hore celebrarentur, ut ad terram se prosterneret ac patrocinium beati Godehardi pro sua liberatione imploraret. Tandem ab  oratione se eleuans, foramen adeo arctum accessit, ut puer trium annorum pertransire [non] potuisset; sed dum caput applicaret, ut sibi uisum est, foramen se dilatauit, et ipse sanus et incolumis pertransiuit. His ita gestis, sine mora omnibus innotuit captiuum de carcere erupisse, et omnia euasisse. Statim omnes unanimiter eum prosequuntur, uias quibus euadere possit custodiis muniunt, et qualiter eum apprehendant omnibus modis elaborant; sed, Domino adiuuante et beato Godehardo, factum est ut omnium insidias pertransiret, et ipsos cognoscens  a nemine cognitus est. Hic sine mora ad patrocinium beati Godehardi se contulit, et pro sua solutione gratias Domino in ecclesia nostra persoluit.

33. Fuit uero tunc temporis in Marchia Ungarie uir quidam in captiuitate positus, et fortissimis compedibus compeditus, qui nichil aliud sperabat quam uel omnia sua amittere uel mortem subire. Ad aures ipsius fama beati Godehardi intonuit, et quanta Dominus pro eius amore operaretur ipsi innotuit. Mox ad terram se prostrauit, et eius patrocinium deuotissime implorauit. Factum est igitur ut ipsa nocte catena qua ligatus erat se dissolueret, et ipse de captiuitate, Deo adiuuante, euaderet. Hunc omnes in ecclesia nostra uiderunt, et sic euenisse circa eum ueraciter perceperunt.

 34. Iisdem uero temporibus fuit quidam paganus de ulterioribus partibus Sclauie captus, et in Haluerbergensi  urbe incarceratus. Hic, fama reuelante, de patrono nostro audierat, et quanta Dominus pro eius amore operaretur quocunque modo, utpote paganus, perceperat. Hic, quadam nocte mortis timore coactus, inter spem timoremque pendulus, orationem ex imo cordis ad beatum Godehardum direxit, et ut sui misereretur deuotissime exorauit. Quo facto, sine mora ex trunco magne molis et fortitudinis, quo conclusus fuerat, integro remanente, quasi ex liquida re sine lesione pedes eduxit; et qualiter id sibi accidisset ignorauit, nec fugam ullatenus iniit. Die uero illucescente custodes aduenerunt, et non sine admiratione magna eum repererunt.  Sciscitantes uero qualiter id sibi ad inuocationem nominis beati Godehardi accidisset admirati sunt, dominoque suo retulerunt, et quid deinceps essent acturi quesierunt. Dominus uero compunctus tanto miraculo gratiam impendit, ipsumque captiuum sine lesione abscedere iussit. Quantos uero, et quot incarceratos, et maximis compeditos compedibus, Dominus per patrocinium beati Godehardi a summa tribulatione absoluerit, longum est per scripta enumerare, cum quibus ipsa tormenta in ecclesia nostra pendentia possit cognoscere. Quapropter non superuacaneum duximus plurima ex his, que longa forent scribere, preterire, et ad alia innotescenda transire.

 35. Non multo post ea que diximus, fuit uir quidam habens filium unigenitum ualde sibi dilectum, qui puerili more per campos cursitando ludebat, sed fortuito ad fossatum quoddam ueniens, maxima multitudo terre ex improuiso super cum corruebat. Sed pater hec ignorans, nec ipsum puerum domi reperiens, usquequaque querebat, nec ullatenus eum inuenire poterat. Unde factum est ut quidam diceret se circa fossatum puerum ludentem uidisse, nec postea comparuisse. Quo audito, pater cum festinatione ubi ultimus puerum uiderat predictus uir  transcurrit, et magnam multitudinem terre nouiter corruisse conspexit. Quo uiso, adiunctis sibi plurimis, terram cum magna festinatione retexit, et puerum nullum indicium uite habentem inuenit. His ita gestis, quia magne misericordie patronum nostrum beatum Godehardum fuisse audierat, illico preces deuotissimas ad ipsum dirigit, adiiciens, si Dominus per merita ipsius uitam pristinam restitueret, ipsum ei in perpetuum seruum offerret. Quo facto, puer uite pristine restituitur, ac domum simul cum patre regreditur. Hunc postea cum patre in ecclesia nostra uidimus, et ab ipso patre sic de puero euenisse certissime cognouimus.

36. Fuit uero tunc temporis uir quidam in loco, qui Mindin appellatur, adeo in hydropisi detentus  ut circiter annum in eo laboraret, et iam nichil nisi mortem speraret. Hic, audito nomine beati Godehardi, in adiutorium sue infirmitatis eum suppliciter inuocabat, et ut sibi in necessitate posito subueniret humiliter exorabat. Factum est ergo non multo post ut quidam quem nec antea uiderat, nec postea uidit, ad eum intraret; et, facta incisione, tantam abundantiam aque ex eo manare faceret quantam uix tina quis ferre potuisset. Quo facto, adhibita cura abscessit, nec deinceps comparuit. Hunc postea perfecte sanum uidimus, et, eo referente, sic circa eum euenisse ueraciter cognouimus.

37. Circa idem tempus, per beatum Godehardum insigne contigit miraculum et dignum memoria retinendum. Nam quidam peregrinantes de Ruzia   ad patrocinium beati Godehardi aduentabant, et in die Palmarum quoddam desertum intrabant. Sed, Christiano more, cum diuinum officium niterentur peragere, contigit ut subito multitudo paganorum in eos irrueret, et quotquot poterant neci traderent. Factum est ergo ut sacerdos, qui una cum ipsis fuerat, occumberet, et per passionem ad Dominum migraret; alii uero uidentes se una interimi, licet inermes resistere eis parabant; sed propius protectionem beati Godehardi deuotissime implorabant. Quo facto, licet plures et armati contra inermes congrederentur, tamen, Domino faciente, pagani se in fugam uerterunt, et arma passim a se reiecerunt. Ipsi uero hoc uidentes baculis quibus  utuntur peregrini, illos feriebant, et circiter sex morti tradiderunt, uictoresque effecti, arma que a se latrones reiecerant acceperunt, et tam scutum quam gladium in signum uictorie in ecclesiam nostram detulerunt.

38. Non multo post hec, contigit piscatorem quemdam cum puero suo Weseram  uelle transire, et solito more utilitati sue insistere. Sed cum iam fere medium aque obtinuisset, tanta tempestas incubuit ut uita [salua] se euadere dubitarit. uidens autem uentum magis ac magis insurgere, magister  signum adiutorii populo intonuit; puer uero orationem ad beatum Godehardum direxit. Factum est ergo ut magister, qui natare nouerat, confidens in populi adiutorio submergeretur, puer uero natare nesciens, per suffragium beati Godehardi liberaretur.

39. Tunc temporis uenit quoque quedam paupercula in ciuitatem nostram, de Spirensi  loco genita, ducens secum puellulam omnibus membris debilitatam, nec prorsus incedere ualentem. Que dum circiter mensem in ciuitate nostra moram faceret, nec ullam gratiam in filia perciperet, tristis in terram suam redire instituit, quia iam se indignam audiri autumauit. Sed cum super ripam Wesere, in loco qui Munden appellatur, peruenisset, et asinum pastum misisset, filiamque de curru deposuisset,  matre semota, puella que antea fuerat debilis, subito se erexit, et in hec uerba prorupit. Clamabat enim se gratiam beati Godehardi realiter percipere, et illum secum ibi manere. Quo dicto, omnia membra illius, que antea fuerant debilia, in naturalem statum sunt restituta, et ipsa integraliter est sanata. Hanc omnes in ecclesia nostra sanatam uidimus, Dominoque de dono sibi collato laudes persoluimus.

40. Fuit circa principium translationis beati Godehardi quidam Sclauus, lumine longo tempore priuatus, intra paganos moram faciens. Hic, audiens uirtutes quas Deus in honore beati Godehardi operabatur, usque ad limina eius peruenit, ac patrocinium eius humiliter implorauit. Sed dum communes pro eo in ecclesia nostra fierent orationes, quia  nouiter relicto errore gentilitatis uenerat ad sacramentum baptismatis, factum est, peccatis nostris exigentibus, ut sanitatem non reciperet, sed omni spe destitutus post aliquod tempus domum remearet. Contigit autem ut sui contribules, adhuc in sua gentilitate permanentes, qui eum uisum non recuperasse uiderunt, continuo in opprobrium et derisionem eum deduxerunt, scilicet quod Deum suum dereliquisset, et in alio nullam salutem inuenisset. Hec et his similia illis exprobrantibus, factum est ut predictus uir pudore confunderetur, et mortem sibi inferre niteretur. Sed, o uirum omni laude dignissimum, qui et uitam temporalem ei conseruauit, et a morte eterna eum liberauit! Nam, dum adhuc  in hac intentione permaneret, ut mortem sibi inferret, per merita beati Godehardi est illuminatus; iis a quibus prius contumeliosa susceperat, deos suos surdos et mutos exprobrabat, et se nunquam ab eis bene quid accepturos uerissime confirmabat. Hunc postea in ecclesia nostra plures uiderunt, et eum fuisse illuminatum uerissime cognouerunt.

41. Contigit uero non multo post quemdam de Polonia ad patrocinium beati Godehardi aduentare. Sed dum iam ostium nostre ecclesie niteretur introire, subito a maligno spiritu est raptus, et ad terram  horribili modo deiectus: qui dum in ecclesiam ui duceretur, et ad tumbam beati Godehardi applicaretur, tanto furore cepit debaccari, ut quiuis posset admirari. Tandem corpus beati Godehardi ad eum defertur, et signo sancte crucis benedicitur et sine mora statim cum indicio magni fetoris liberatur.

42. Fuit uero tunc temporis in Traiectensi episcopatu uir quidam arti mercatorie deditus, qui frequenter mare transiuit, et que sibi necessaria erant conquisiuit. Hic quodam tempore maxima tempestate in medio mari deprehenditur, ab omnibus conclamatur, et nil iam nisi ultimus uite terminus timetur. Tandem, finito aliquanto tempore, resumptis uiribus anime, auxilium beati Godehardi implorabant,  et argenteam nauim delaturos, si euaderent, deuouerunt. Hos in ecclesia nostra nauim argenteam deferentes postea uidimus, et sic eis euenisse uerissime cognouimus.

43. Contigit etiam tunc temporis in Hollandia, quod quodam tempore mare per inundationem influxit, et infinitam multitudinem populorum submersit. Hoc quidam percipientes, in basilicam quamdam in honorem sancte Marie dedicatam sese receperunt, in qua mortem se euasuros sperauerunt. Sed cum iam mare magis ac magis efflueret, et iam ipsum murum basilice impingeret, uidentes se non posse euadere, auxilium beati Godehardi implorauerunt: quod statim euidenter perceperunt. Nam  continuo mare ad solitum locum relabitur, et ne deinceps locum habeat euagandi diuinitus inhibetur. Factum est igitur ut Dominus noster patrocinium beati Godehardi nobis non tantum in terris ostenderet, sed etiam in mari certissime manifestaret. Nam quot naues in magna tempestate deprehensas Dominus per eum liberauit, testantur adhuc ceree naues in ecclesia nostra pendentes.

44. Circa idem tempus Lotharius imperator Romanorum legatos suos, scilicet Eilbertum preposisitum Goslariensem fratrem nostrum, ad imperatorem Constantinopolitanum dirigebat, et antiquum fedus imperatorum, quod iam pene neglectum fuerat, inter ipsos reparabat. Hic dum mare transiret, et iam prospero cursu pergeret, contigit ut quidam  famulus ipsius resupinus de puppi caderet, et longo tempore sub undis maris existens nulli appareret. Factum est ergo, dum ab undis maris esset absorptus, et omnis uox esset interrupta, sola intentione qua poterat patrocinium beati Godehardi implorabat, et ut eum a mortis periculo liberaret deuotissime rogitabat. Eo sic cogitante, apparuit ei quidam canuta facie, educensque in superficiem maris, quod ante non nouerat, docuit natare. uidentes autem qui in naui fuerant, uelum relaxabant, et minori naui que eos comitabatur, usque ad eum peruenerunt. Sic predictus famulus a morte iam pene absorptus eripitur, et miro modo uite restituitur. Hunc omnes postea in ecclesia nostra uidimus, et  circa cum sic euenisse ueris assertionibus cognouimus.

45. Non multo post tempore contigit in Hungaricis regionibus celebrari miraculum et dignum memoria retinendum. Nam comes quidam illius regionis filium habuerat, in quo omnem spem temporalem et fiduciam posuerat. Contigit uero eum egrotare, et iam usque ad mortem periclitari. Factum est igitur, dum omnes sollicite nocte dieque circa cum uigilarent, et inter spem timoremque hesitarent, ut puer morti appropiaret, et quadam die circa horam primam exspiraret. His ita gestis, dum omnes luctum, lamentaque geminarent, et que exsequiis erant necessaria prepararent, forte quidam uir de Bauarica regione aduenerat, qui et ipsum puerum  de sacro fonte leuauerat. Hic igitur uidens incomparabilem dolorem patris et matris, misertus eorum, cepit eis nomen beati Godehardi intimare, et quantam gratiam fidelibus in eum sperantibus Dominus administret, deuotissime annuntiare. His auditis, sine cunctatione pater et mater firma fide ad terram se prosternunt, misericordiam beati Godehardi deuotissime implorant, seseque deuouebant cum suis oblationibus ad limina ipsius iter instaurare, si ad pristinam uitam per eius patrocinium filium suum possint recuperare. His finitis, iam uespertinum tempus aduenerat, cum insperato modo puer ad uitam redit, et, quod mirabile dictu est, sine indicio lesionis de lecto surrexit egritudinis. uotum uero, quod predictus pater et mater fecerant, sine mora  adimpleuerunt, et oblationibus non modicis limina beati patroni nostri Godehardi uisitauerunt. Nos in ecclesia nostra honorifice suscepimus, et sic eis contigisse ueraci relatione cognouimus.

46. Circa idem tempus, dum tanta miracula per beatum Godehardum florerent, contigit duos uiros nimia potatione ingurgitatos ciuitatem nostram exire, et ad proximam uillam uelle transire: qui dum medio campo consisterent, alter ipsorum fortuito os inuenit, quod subleuans manu per horam secum portauit. Sed uidens ipsum os esse magne pulchritudinis et candoris, dicebat se terram uelle pertransire, et omnibus notificare se reliquias nostri patroni deferre, et sic temporale lucrum, ut ceteri,  acquirere. Quo dicto, sine mora in uesaniam raptatur, et loquens aliena domum deducitur, et mala morte proxima nocte traditur. His auditis, maximus terror hominibus incutitur, et, si qua dubietas cordibus ipsorum de nostro patrono irrepserat, omnimodo ab eis eliminatur.

47. Fuit temporibus illis pistor fratrum, Adelwardus nomine, ad cuius hospitium peregrini quidam declinauerunt, et hospitali more, secum nocte permanserunt. Qui dum equos suos adaquandum deducerent, filium eius adhuc parue etatis existentem caballo imposuerunt, et patre ignorante abduxerunt: qui, dum equos adaquarent, fortuito infans exterritus de caballo precipitatur, et sine mora undis  subducitur, et ubi queri possit ab omnibus ignoratur. Sed peregrini non ualentes puerum reperire, tristes domum redeunt, patrique que circa filium euenerant nuntiauerunt. Quibus auditis, pater concito surgit, tristis ad aquam pergit, nauimque longe subductam requirit; et ut filium saltem mortuum, cum non posset uiuum, adinuenire elaborauit. Qui, dum diu puerum in loco ubi deciderat quereret, nec inueniret, ad terram rediit, uncum quesiuit: quo reperto, post longum spatium puerum inuenit. His ita gestis, in domum proximam declinauit, ibique puerum mortuum, et nullum uite signum habentem deposuit, tantumque que exsequiis necessaria erant sollicite quesiuit. Dum hec sic geruntur, mater pueri cum ceteris mulieribus,  quarum magna multitudo domum introierat, misericordiam Domini et beati Godehardi implorat; et, ut solitam benignitatem, quam omnibus impenderat, non sibi subtrahat, deuotissime exorat. Quid plura? post paruum tempus, puer singultus emittit; aqua, quam hauserat, cum magno impetu effluxit, et tandem uitam pristinam resumpsit.

48. Fuit uero circa idem tempus uir mercatorie arti deditus, qui negotiando diuersas terras pertransibat, et sibi suisque uictum difficulter querebat. Contigit uero ut hic quodam tempore causa mercature cum pluribus aliis inter paganos tenderet, et possessionem non modicam secum deferret. Qui dum prosperato itinere pergerent, contigit eos uastam solitudinem introire, ubi non modicam  multitudinem paganorum obuiam habuere. Quod uidentes ad arma cucurrerunt, defensacula undique sibi preparauerunt; sed multitudini illorum resistere non ualuerunt. Tunc uero quosdam ex ipsis morti dederunt, quosdam corpore truncauerunt,  quosdam captiuauerunt, bonaque ipsorum diripuerunt. Inter quos captiuos predictus uir, cum quodam puero filio fratris sui captiuatur, et in remotissimas partes paganorum deducitur; ibique in quadam insula Oceani  detinetur, ubi cum diu seruili opere desudaret, et unde eriperetur non haberet, utpote ubi mare undique circumflueret, nec ullum locum euadendi inueniret, tandem se ad patrocinium beati Godehardi patroni nostri iturum deuouet, si per quam partem manus illorum effugere posset, illi demonstraret. His ita gestis, quadam die dum circa littus maris angustiando, et orationibus insistendo deambularet, cymbam paruam in obscuro loco littoris inuenit, in qua se mare transire, Dei adiutorio, sperauit; sed quia mare magnum et spatiosum  fuerat, tantum periculum attentare trepidabat, seseque orationibus beati Godehardi commendabat, petens ut animo illius inspiraret, et competentia adminicula ei prepararet, quibus tantam tribulationem euadere potuisset. His finitis, iam nox aduenerat cum iam fixo animo se ad fugam preparabat. Acceptis igitur duabus lanceolis et panno de culcitra abstracto, ad puerum filium fratris sui, qui in alia uilla morabatur, pergit, eumque secum abduxit. Sed cum ad nauiculum uenisset, lanceolis et panno quem secum portauit, uelum adaptauit, et sic se misericordie Domini et beati Godehardi commendauit. Quod uidentes qui in insula commorabantur, eum subito prosecuti sunt; sed, Deo adiuuante, eum comprehendere nequibant, domumque infecto negotio  remigabant. Predictus uero uir, non immemor quod Deo uouerat, sine mora ad patrocinium beati Godehardi ueniebat, et lanceas et pannum unde uelum fecerat, in memoriam tanti miraculi in ecclesia nostra suspendi rogabat.





APPENDIX.

 49. Interea dum hec aguntur, et memoria beati Godehardi ualde celebris habetur, contigit ut archiepiscopus Coloniensis, Henricus  nomine, ciuitatem nostram cum non modica manu cleri et populi  pertransiret, et predicta miracula, que per eum fiebant, cognosceret. In conuentum ergo fratrum nostrorum uenit, et fraternitatem nostram deuote postulauit. Ad cuius fraternitatis confirmationem dari sibi de reliquiis beati patroni nostri humiliter petiit, promittens se facturum ut in omni diecesi sua celebris haberetur, et congruus honor tanto uiro exhiberetur; sed quia petitionem eius propter absentiam pastoris nostri distulimus, et tunc nos satisfacturos uoluntati ipsius polliciti sumus, ubi is  adesset. Non multo post tempore, dominus noster cum in conuentu nostro hec supradicta cognouisset, petitioni archiepiscopi acquieuit, et que ab eo postulabantur sibi donari precepit. Mox abbas beati  Godehardi ad eum cum portione reliquiarum transmittitur et ab eo deuotissime suscipitur. Hanc uero portionem archiepiscopus in terram natiuitatis sue, id est in Sueuiam, transmisit, ibique quamdam ecclesiam in honorem ipsius instituit: ad quam cum multi confluerent, et certissimam salutem anime et corporis recuperarent, contigit ut quadam die cuidam uiro manus abscinderetur, adeo ut nec minima particula corpori iungeretur. uidens ergo maneum se esse, manum arripuit, et fide firmata eam ad  truncum apposuit, et ad eamdem ecclesiam ad patrocinium beati Godehardi migrauit: ubi cum deuotissime misericordiam ipsius imploraret, contigit celeberrimum miraculum, ut trunco manus conglutinaretur, et in pristinum statum restitueretur.

50. uir quidam honestus, cuius nomen Theodoricus, ciuis Hildeneshemensis. Hic deuotione singulari motus, fraternitatem instituit sancti Godehardi, et in eam utriusque sexus homines induxit, tribuens de propriis eleemosynam pauperibus satis largam in festo dicti pontificis Godehardi. Hic in infirmitate quadam decumbens, que phthisis dicitur, a medicis derelinquitur, qui de uita ipsius desperabant. Quadam uero nocte, quam pene duxit insomnem, apparuit ei sanctus Godehardus in habitu pontificali,  dicens ei: »Quid agis, frater? cur sic iaces prostratus in lecto?« Cui Theodoricus respondit: »Infirmitate grauatus ualida, aliud non possum quam prostratus iacere; sed rogo te, sancte Godeharde, ora pro me.« Cui uir sanctus ait: »Surge in nomine Domini nostri Iesu Christi, et uade ad ecclesiam, et ostende te confratribus tuis, et dic eis: Quia Dominus iehsu meritis meis te sanauit, eo quod honorem meum in hac infirmitate procurasti. Insuper dic eis ut in inceptis perseuerent, et ego frater eorum ero, et defensor ab hoste maligno, et ab omnibus que honorem, uitam, siue famam eorum ledere possunt, et apud Deum intercessor ero semper.«  Dictus autem infirmus surrexit, et quod ei dictum fuerat fecit. Et omnes qui audierant uerbum Deum benedicebant, qui talem eis patronum dedit et intercessorem. Dictus autem Theodoricus sanus et hilaris, postea uixit annis multis, deuote Deo et sancto Godehardo se commendans.

51. Magister Ioannes  decanus Aquensis, cum scholaris esset, tam grauiter quodam tempore infirmatus est, ut confessus et inunctus nichil ei nisi mors uideretur. Qui cum materia rapta esset in cerebrum, solus iacens in excessum uenit, uiditque homines sibi ignotos intrare, qui lances quas manibus portabant cum lignis breuibus et quadratis ante ipsum ponebant. Stantibus ipsis ex una parte lectuli, contemplatus est introire tres inclytos confessores, sanctum  uidelicet Martinum Turonensem, et sanctum Godehardum episcopum Hildeneshemensem, beatumque Bernwardum, qui eum parte ex altera circumstetere. In quorum conspectu puer Ioannes uni imponitur lanci, et ligna ponderis alteri. Cumque eleuata statera, iuuenis eger minus habens inuentus est, predicti confessores puerulum paruum et mendicum sinui eius imposuerunt, qui simul lancem aduersam mox suspendentes, lignis grauiores apparuerunt, statimque Ioannes, qui mihi hanc uisionem retulit, in sudorem erumpens crisin fecit, et de eadem infirmitate citius conualuit.



Postremum miraculum editionis Lipsiane, uite breuioris.


 52. Anno Domini 1338 ciuitas Patauiensis per episcopum Patauiensem  , cum multa armatorum militia, circumuallata sic arctabatur, quod populus in ea desperatus de salute, hostibus suis se tradere uolebat. Contigit autem ut unus inter eos in sancto Godehardo specialem gerens fiduciam, et inter maiores ciuitatis residens, diceret: »Audiuimus multa pietatis insignia et salutaris auxilii augmenta non modica, quomodo sanctus Godehardus de hac nostra ortus terra, imo de hac nostra diecesi, multis astitit tribulatis, et consolationem ab eo receperunt, ut multis est notissimum. Expedit ergo ut et nos ipsius adiutorium imploremus, petentes deuotione supplici ut clementer nobis assistat, et iram Dei, per quam meruimus hanc calamitatem, a nobis auertat.« Placuit omnibus uerbum senis, eiusque omnes fauent hortamento, et uotum fecerunt unanimiter  se missuros aliquot de ciuibus cum oblationibus, petentes ut eis in necessitatibus suis citius subueniret. Quo uoto emisso, mira celeritate se inuenerunt consolatos. Nam generosus princeps dux Bauarie  ueniens, negotium intercepit, et inter episcopum Patauiensem et ciues dicte ciuitatis ab eo obsesse treugas constituit amicabiles. Sicque presul abscessit, et ciuitas pace gaudebat insperata. Sed et medio tempore dictus dux Bauarie pacem inter episcopum et ciuitatem inceptam confirmauit, et consolationem hominibus utriusque sexus condonauit. Ciues autem dicte ciuitatis suos, ut uouerant, ad sepulcrum miserunt sancti Godehardi cum uotiuis oblationibus, omnibus ibidem narrantes qualiter suffragiis sancti Godehardi de tribulatione maxima subito fuerint liberati.





APPENDIX ALTERA. Miracula in exteris prouinciis facta, in quas delate sunt S. Godehardi reliquie.

 Scire uolentibus que et quanta Dominus operari sit dignatus per merita beati Godehardi, cum essemus in prouincia Traiectensi, et in aliis locis, habentes nobiscum uenerabiles reliquias eiusdem, breuiter  quedam adnotare curauimus. Honorabilem uirum abbatem in Dokkinge curatum euidenter cognouimus a fluxu sanguinis, quo uehementer et diu laborauerat. Per eius suffragium matronam etiam  quamdam, que bona spe easdem reliquias ad se deferri petiit, Deus a duplici morbo, hydropico et podagrico, quo diu laborauerat, eiusdem meritis potenter atque euidenter liberauit. Preterea zonis multorum applicatis ad easdem reliquias, et appositis ad membra infirmorum, tam secularium quam claustralium, in continenti sanitatem recepisse noscuntur; uidelicet infirmi laborantes quotidiana, tertiana, dolore capitis, oculorum, dentium et ceterorum membrorum.

54. Cum femina quedam inter conciues suos, dantibus nobis confraternitatem more solito, ab ipsa se absentaret, monita per uisum a beato Godehardo cur se tanto beneficio priuari uellet, et respondens quod nichil offerendum haberet, audiuit,  ut mane surgens, quidquid apud se inueniret offerret: sicque in bursa duos grauioris monete nummos inueniens obtulit, et idem factum coram populo professa est.

 55. uir etiam quidam magnus, nobis ualde contrarius existens, cum populum a nobis auertere, et negotium nostrum omnimodis impedire studeret, ita per inflationem gutturis et totius capitis periclitari cepit, ut iam pene deficere uideretur, donec in se rediens et corde penitens, per suffragia beati Godehardi ab ipsius mortis faucibus liberatus, errorem suum deuotione et humilitate correxit.

56. Quedam mulier cum geminos generaret, uno soluta ante nostrum aduentum, tribus diebus cum altero periclitari cepit; sed nobis aduenientibus, attactu zone sanctis reliquiis apposite, in continenti enixa dignoscitur.

57. Preterea cum maior ecclesia Traiectensis  suspensione diuinorum longo tempore nimis turbaretur, propter aduentum reliquiarum beati Godehardi, diuina resumpsit  , et toti populo ingens gaudium tribuit in dedicatione, uidelicet ipsius ecclesie.





SANCTI GODEHARDI EPISTOLAE.




EPISTOLA PRIMA. GODEHARDI ABBATIS TEGERNCENSIS AD NIDERAL TAHENSES. Nuntiat quomodo a Tegernseensibus exceptus sit, optatque ut mutua precum communio inter utrosque sit.


GODEHARDUS abbas, quamuis indignus, W. ceterisque fratribus, quidquid dilectis filiis in Christo.

Quanquam nostre fragilitatis legem interius exteriusque laborando, natura cogente, merito patiamur; tamen in hoc itinere, quod iussu domini nostri ducis aggrediebamur, adhuc nos prosperari uestri orationibus gratulamur. Nam honorifice simulque caritatiue a cunctis fratribus suscepti sumus, et deuote faciunt quecunque eis regulariter precipimus. Insuper etiam precamur ut fraternitati uestreque  orationi deinceps consociemur, et una mecum commendant uobis fratres nostros, quos huic misimus, ut eis omnem caritatem humanitatemque exhibeatis, ut precipit beatus Pater noster Benedictus. Mittite nobis librum Horatii et epistolas Tullii.



EPISTOLA II. EIUSDEM GODEHARDI AD THEODULUM  EPISCOPUM. Non cupiditate, nec ambitione, sed obedientia principi prestanda se ad monasterii Tegernseensis regimen accessisse.

Domno THEODULO, pontificalium sacerdotum speculo  liquidissimo, GOTAHARDUS Deo sibique monachum mentiens, proh pudor! Dominicum.

Scintillantis calami, estuantis animi, uituperabilis inuectionis in nos excogitate ulterior modus cernitur esse quam admirandus. Si in unius tam nefarie criminationis causa me unquam reprehenderet propria conscientia, quam uerecundo uultu quamquo penitenti animo mea sponte uoluissem me sequestrare a totius Christianitatis communione! Absit a me deceptrix cupiditas, ut alienis tam impie uellem inhiare, quanquam sine uestris nullo modo uiuere possem. ueneria, quinimo cupidinaria fascinatrix, ita penitus fiat in me sopita, ut alterius copule iunctam uel concupiscibili oculo inuidiose inspicere presumam. Nostre possessiuncule absque fuco simulationis  renuntiauimus euge: sed non tantum postea profecimus ut debuimus, quia  neque omnes Christiani Christiani sunt, neque omnes uiri uiri sunt, nec omnes monachi monachi sunt; Christiani tamen isti sunt et monachi: sed hec conuersim uolumus, sed non possumus; nitimur, sed infirmamur. Qui aliqua Christianitatis tinctione uel aspersione est insignitus, si catholice excusatur tante perniciositatis flagitia non committere, quando qualiterue laudatur, qui tot uitiis obnoxius esse criminatur? quod me furtiue in ouile Domini  dicitis irrupisse, testis est fidelis curia populique Christiani innumera agmina, quia nichil de uestre potestatis uel alicuius alterius subiectione mihi uindicare presumpsi, nisi quod de potestatiua manu summi Principis hodie  suscepi. Huiusmodi prohibitionem obeditionis in regula conscriptam uite Benedictine non inueni, quamuis sepe sepius hinc inde detrita sit pre manibus nostris. Quod in his deliquisse me sentio ex estu talis periculositatis, certum teneo, teste multorum conscientia, absque ullo labore me emergere posse. ualete.



EPISTOLA III. EIUSDEM AD AZELINUM ABBATEM LUNAELACENSEM. Ut quamprimum se episcopo Patauiensi sistat.

 Abbas G. uester in omnibus confrater deuotissimus, A. Lunilacunensium abbati, multiplicissimas in Domino salutes.

In omnibus uos prosperari nostri scitote esse gaudimonii; et si aliter, in his libenter compatimur similiter. Proximo apostolorum natalitio interfuimus solemni missarum officio pontificis Christiani , quamuis nobis summo studio renitentibus, episcopaliter tamen uocauit uos, et hoc firmiter definiuit, nisi intra quatuordecim noctes ad se ueniatis, uos excommunicandum. Quapropter consiliamur uobis ut cum licentia episcopi uestri G. ad illum ueniatis, et uos ipse presentialiter audiatis qualiter euentus huius rei habeatur. Si aliquid nostri indigebitis  ad id causam negotii, parati sumus qualitercunque uultis uobis suffragari. ualete.



EPISTOLA Iu. EIUSDEM AD QUAMDAM ABBATISSAM.

Abbas G. omnium qui presunt ultimus, domne abbatisse T. uel A. seduli precaminis seruitiique deuotionem in Christo.

Recordamini, petimus, quod semper uos in Domino diligebamus, dilectamque Christi agnellam fieri optauimus, ac nobis in speciale nomen dilectissime sororis eligebamus. Ista soror nostra uenit ad nos ante Natale Domini, multiplicis necessitatis sue miseriam nobis conquesta; quam libentissime nobiscum commorari permitteremus, et in quantum sufficeremus, ministrare illi necessaria iuberemus, si  qualitas sexus aliquot permitteret monasterio fratrum feminas cohabitare: quia ut a sanctis uiris comprobatur, stipule, palee, ignisque nunquam sibi pacificantur, nisi alter alterius damno citius consummentur. Quocirca petimus ne ad dedecus nostre professionis, uel habitus monasterialis, quo ista soror uestitur, ulterius illam uagari per diuersa loca patiamini: sed pro amore Dei nostreque future excusationis ante Deum, uel ancillarum uestrarum operibus eam consociari dignemini, atque necessaria, quantum eleemosyne est uestri, ei largiri. ualete.





EPISTOLA u. TEGERNSEENSIUM AD GODEHARDUM EPISCOPUM HILDESHEIMENSEM. Inaicant se, post Albinum, Ellingerum in abbatem iterum elegisse.


Domino G. pontificatus infula decorato, meritisque officio congruentibus, supra cunctos eiusdem nominis hoc tempore diuinitus sublimato, fratres Tegrenses sub patrocinatu S. Quirini deseruientes, quidquid filii charo patri dominoque famuli.

Ut sanctitas uestra, Pater reuerende, felici et prospero euentu in cunctis diu longa per tempora uigeat et ualeat, paternitati uestre indubitanter notum  sit, intenta deuotione nos Deo die et nocte iugiter supplicare, precesque ipsas sancto patrono nostro Quirino pro uobis ad Deum perferendas humili supplicatione commendare, quousque locus noster manere poterit, beneficiorum a uestra benignitate nobis impensorum nunquam obliuio erit. Nam filii qui nascentur, et exsurgent, eadem posteris annuntiantes dicent: Quomodo miseretur pater filiorum, sic ille suorum misertus est semper gratis famulorum. Que remuneratio etiamsi humana lingua tacuerit, apud Deum et S. Quirinum uobis certa erit.

Proinde, Pater amande, nunquam magis ab usque principio uestri auxilii et consolationis eguimus,  quam nunc, instante necessitate, egemus. Nam tribulatio et angustia propria sibi in nobis iam dudum, ut ita dicamus, posuere cubilia. Que mala ad depellenda uestre sanctitatis ad Deum interpellantur auxilia. Tibi itaque post Deum lacrymosis uocibus dicimus: Memor esto congregationis tue, quam sponte possedisti ab initio, adiutor in tribulationibus, que inuenerunt nos nimis. Senior noster A. [Albinus] egritudinis ui occupatus, prioratum suum deposuit, et nos orbatos reliquit. Igitur conuenientes, Ellingerum nobis patrem, si Deo placet, recipere elegimus. Quam electionem inimicorum machinationibus pendet si obtinere possimus. Nam paternitati uestre conquerimur, quia conatu prefati A. pene in aliene et ignote potestatis dominium  ignorantes traditi fuimus. Quod nisi Deus oculis sue miserationis nos respexerit, adhuc contingere formidamus. Igitur benignitatem uestram obnixis precibus obsecramus, ut consuetudinaliter pro nobis dignemini studere, ut de paternitatis uestre incolumitate, licet absentes, debeamus gaudere, ut et nostra concedatur nobis electio, et rerum nostrarum, quod quasi ante oculos omni die formidamus, ab imperatore non fiat abstractio. Nam apud celestem imperatorem multum uos ualere nemo est qui audeat dubitare, pro quibus meritis etiam apud terrestrem quelibet potestis impetrare.



APPENDIX AD SANCTUM GODEHARDUM.





CHRONICON HILDESHEIMENSE.






MONITUM.

 Ecclesia Hildesheimensis Annalibus ad annum 1040 usque deductis, tum Thancmari libro et utroque Wolfheri opere gaudebat, cum uergente seculo undecimo Chronicon conscribi ceptum est, quod ab initio episcopatus usque ad obitum Ettilonis episcopi anno 1079 defuncti productum, paucas paginas expleuit. Auctoris nomen latet; si tamen inter scolasticos Ecclesie Hildesheimensis querendus est, Godefridum fortasse uocaueris, quem sub Udone obiisse legimus. Quisquis sit, in rebus que tempus suum precesserunt adnotandis Annales Hildenesheimenses, uitam Bernwardi et uitam Godehardi exscripsit, et libris chartisque in thesauro ecclesie asseruatis uti potuit; genuina tamen libelli pars uitam Ettilonis complectitur, statimque eo mortuo absoluta esse uidetur. Iam prima hec libri editio, quam annalista Saxo seculo duodecimo exeunte exscripsit  pars fuisse uidetur libri pontificalis ab Udone episcopo Ecclesie sue in usum  conditi, in quo Kalendarium, Martyrologium, ordo canonicus, aliaque ad res Ecclesie facientia legebantur, et cuius hodie nonnisi apographum seculo XII confectum exstat. Codex membranaceus forme quam dicunt in 4o maiori, hodie bibliothece serenissimi ducis Brunsuicensis et Luneburgensis Welferbytane, olim Hildesheimensis, seculo XII exeunte conscriptus, post octo folia priora, seculo XIu scriptura antiquiori erasa iam ordinem »Did is de wyse des reuentere« exhibentia, fol. 9 seruitia coquine per annum de prepositura maiori enumerat, foll. 10-15 Kalendarium Ecclesie Hildesheimensis, foll. 16-24 sententias Patrum quibus clericalis ordo ad bene uiuendum instituitur, foll. 34, 35 nomina fratrum nostrorum archiepiscoporum et episcoporum, tum foliis 35, 35, 36 erasis, foll. 36-128 Martyrologium et Necrologium sistit. Foll. 129, 130 nomina Ecclesiarum que nobis fratres et sorores in Christo, nostras orationes in quotidianis sacrificiis a nobis exspectant et suas debent nobis,  etc., nomina episcoporum Hildenesheimensis Ecclesie tum presbyterorum, diaconorum, subdiaconorum, acolythorum et scholarium inde ab a. 1078 sub Udone episcopo defunctorum; foll. 131 nomina regum et imperatorum inde a Pippino Anschisi filio usque ad obitum Heinrici Iu a. 1106, fol. 131-162 Chronicon Hildeneshemense, fol. 164-173 manu seculi XIu fundationes et chartas, fol. 179-188 fundationes et obedientias seculis XII et XIII scriptas exhibet, quas fol. 162, 189-204 notitie charteque sec. XIII, XIu, Xu libro illate subsequuntur; quare librum non modo ecclesie in usum conscriptum, sed per tria secula constanter adhibitum auctumque patet. Ita et Udonis librum, nostri fontem, et Udone superstite et eo defuncto auctum fuisse statuere  licet, quemadmodum in Ecclesia Romana codices diuersos libri censualis qui sub Censii camerarii nomine laudatur, adhibitos, auctosque comprobauimus  .

Chronicon in ipso Udonis codice uitis episcoporum Ettiloni inde ab anno 1079 succedentium, Udonis Bruningi et Bertholdi, fortasse et Bernhardi et Brunonis annis 1153 et 1162 defunctorum a diuersis scribis auctum, seculo XII exeunte codici nostro illatum, eademque manu addita Hermanni uita usque ad initium Adelogi a. 1171 productum est. Scriptor quisquis sit, Bernhardi, Brunonis, Hermanni et Adelogi nomina episcoporum catalogo rubra littera inseruit, ideoque sub eis floruisse censendus est, fortasse non alius a Bernone scholastico eius temporis celebri, quem post Adelogum cathedram Hildesheimensem occupasse nouimus. uita Adelogi manu seculi XIII ineuntis scripta, una cum uitis Bernonis, Conradi, Herberti et Sifridi usque  ad a. 1227 successorum, seculo XIu erasa eodemque loco iterum scripta est, ita ut hodie nonnisi principium eius manu auctoris exaratum exstet, reliqua manum seculi XIu pre se ferant. Quod quare factum sit ignoratur. Contra successoris Sifridi, Conradi episcopi a. 1249 defuncti, uita intacta mansit et litteram seculi XIII medii ostendit. uita Heinrici a. 1257 mortui, alia eiusdem temporis manu exarata fol. 146, et manu seculi XIu scripta fol. 147, 147 et 148 altera uice habetur. Ioannis et Ottonis, a. 1261 et 1279 defunctorum, uitas ipsa seculi XIu manus scripsit, que fortasse et uitas Sifridi et Heinrici a. 1310 et 1318 mortuorum postea subiecit; ultime Heinrici linee alii seculi XIu scriptori debentur. Reliquum operis, uite Ottonis, Henrici, Ioannis, Gherardi, Ioannis et Magni, plus centum annis complexum uni seculi Xu scriptori debetur, qui anno 1433 libro finem imposuit. Opus igitur ab exeunte seculo undecimo usque ad seculum Xu a canonicis Hildesheimensibus per tempora sibi succedentibus  compositum et quasi Ecclesie nomine scriptum  , in rebus Ecclesie fidem non exiguam sibi conciliat, et historie Saxonie illustrande conducit. uulgauit librum Leibnitius in SS. Brunsw. t. I, 742-772 sub titulis: Chronicon episcoporum Hildeshemensium; Excerpta ex Necrologio Hildeshemensis Ecclesie ueteri; Indiculi confraternitatum et episcoporum Hildesheimensis Ecclesie; Nomina archiepiscoporum et episcoporum qui primum in Hildeshemensi Ecclesia canonici fuerunt; Excerpta paucula ex libro donationum Ecclesie Hildesheimensi factarum, et Fragmentum de reliquiis quibusdam Ecclesie cathedralis Hildesheimensis,---ordine prepostero, eodem tamen usus codice Welferbytano, quem et ego numero:

 1. Signatum editionis nostre fundamentum posui. Librum ad litteram expressi, seculo tamen duodecimo usque ad Bernonem episcopum primarium scribendi modum quantum ad diphthongum e et litteram t iis locis quibus antiquior textus a scriba posterioris eui repetitur, restituendum duxi. Necrologium prolixius aliaque a ratione huius tomi magis aliena alii loco reseruaui. Eamdem in rem euoluendi erant preterea codices duo in bibliotheca Welferbytana asseruati, scilicet inter Extrauagantes:

2. Cod. Nro. 115 in folio et

3. Cod. Nro. 227 in 4o, uterque chartaceus, quorum hic quidem ex illo transcriptus nullius momenti est, ille autem post Engelhusii Chronicon excerpta nonnulla historica, ex Iordane de rebus Geticis, aliaque, et ultimo loco foll. 188-196 Chronicam episcoporum diecesis Hildensemensis nec non abbatum monasterii Sancti Michelis exhibet, que eque ac codex 1 uel ex ipso Udonis libro uel ex apographo eius altero fluxit, eamque ob causam meliorem nonnullis  locis lectionem exhibet, quam in textu recipiendam haud dubitaui. Cumque et nonnulla de tumulis episcoporum aliaque scriptori seculo Xu medio uiuenti comperta exhiberet, ea, Wattenbachio  nostro operam prestante, adnotanda atque nonnulla de episcopis seculi illius subiicienda curaui; at abbatum S. Michelis Chronicon inter scriptores posteriores referendum erit. Maior libri pars medio seculo Xu scripta est, reliqua circa annum 1458, aliisque plane manibus annis 1471, 1472 et sequentibus addita sunt. Libro nostro Leibnitius in edenda Chronica episcoporum Hildensheimensium nec non abbatum monasterii S. Michelis t. II, p. 784 sqq. usus est.

Antiquior Chronici pars annaliste Saxoni, totum opus Conrado Bothoni et Heinrico Bodoni innotuit, qui complura inde in Chronicon picturatum  et syntagma Gandersheimense receperunt.

In adnotationibus multa debemus eximio rerum Hildesheimensium doctori u. Cl. Hermanno Adolfo Luntzel, a cuius humanitate, ut rerum patriarum tempus locumue ex locuplete doctrine penu illustraret, facile obtinui.

Catalogum episcoporum Hildenesheimensium  quem Leibnitius  ex Chronicis Eggehardi Uragiensis abbatis ad Egbertum Corbeiensem abbatem desumptum dicit et tomo II, p. 772 collectionis sue inseruit, ut nullius pretii excerptum omitti placuit.



NOMINA FRATRUM NOSTRORUM ARCHIEPISCOPORUM.


     Frithericus archiepiscopus. 
    Reinwardus archiepiscopus. 
    uolcmarus archiepiscopus. 
    Bruno archiepiscopus. 
    Willehemmus archiepiscopus. 
    Rothbertus archiepiscopus. 
    Ghero archiepiscopus. 
     Etheldagus archiepiscopus. 
    Luidolfus [1 1Kb] archiepiscopus. 
     Willeghisus archiepiscopus. (Moguntinus obiit a. 1011. 7 Kal. Mart.
    Unewanus archiepiscopus. 
    Anno Coloniensis archiepiscopus. 
    Anno incarnationis Domini 1107 Heinricus frater noster a puero in nostra eclesia nutritus Magedeburgiensis archiepiscopus sub papa Paschali II catholice ordinatus. 
    Conradus Salzburgensis archiepiscopus. 
    Reinaldus Coloniensis, archiepiscopus. 





NOMINA FRATRUM NOSTRORUM EPISCOPORUM.


     Dudo episcopus. 
    Londwardus episcopus. 
    Bernhardus episcopus. 
    Eeuurisus episcopus. 
    Thieodericus episcopus. 
    Esicus episcopus. 
     Dodo episcopus. 
    Erpo episcopus. 
    Bernharius episcopus. 
    Bernhardus episcopus. 
    Ekkehardus episcopus. 
    Bruno episcopus. 
    Sigifridus episcopus. 
    Bruno episcopus. 
    Ezelinus episcopus. 
    uolewardus prepositus noster, episcopus. 
    Bernhardus episcopus. 
    Bruno magister scolarum Hildeneshem, postea ueronensis episcopus, a capellano suo occiditur. 
     Poppo Patherburnensis episcopus. 
    Cono Brissinensis episcopus. 
    Benno Osenburgensis [2 1Kb] episcopus et prepositus noster. 
    uolcmarus Mindensis episcopus in scismate. 
    Erpo Monasteriensis episcopus in scismate. 
    Conradus Traiectensis episcopus occisus. 
    Eppo prepositus sancti Petri Goslarie, frater  noster, Wormaciensi episcopo Adalberto [3 1Kb] superponitur in scismate, quod fuit inter Romanam ecclesiam et Heinricum quartum regem huius nominis. 
    Albwinus primum magister scolarum Hildeneshem, postea Merseburgensis [4 1Kb] episcopus. 
    Siwardus Mindensis episcopus. 
    Udo [5 1Kb] Osenbrucgensis episcopus, primum [6 1Kb] prepositus sancti Mauritii. 
    Bernhardus Palburnensis episcopus [7 1Kb] . 





 Nomina ecclesiarum qui nobis fratres et sorores in Christo nostras orationes in cotidianis sacrificiis a nobis expectant, et suas debent nobis uiuis et defunctis, sicut a maioribus nostris accepimus.


 Remensis ecclesia, que mater fuit Hildeneshemensis ecclesie in canonica institutione. Parisiensis in Francia. Sancti Gereonis in Colonia. Babenbergensis. Monasteriensis. Paterbrunnensis. Haluerstadensis. uuldensis. Heresfeldensis. Corbeiensis. Helemwardeshusensis. Heresa. Ganderhemmensis. Goslariensis. Ringelhem. Bruneswic. Pragensis, Montecassino. Turonis. Quidilingburgensis. Magetheburgensis. Osenbrucgiensis. Altahensis. Tegrinsenses, qui missale cum euangeliario et lectionario in signum fraternitatis huc dederunt. Hi omnes  nomina et obitus defunctorum suorum per litteras et per nuncios nobis annunciare debent, et nos illis nostrorum fratrum, ut fiant communes orationes per 30 dies; et in anniuersariis, in missis et in ceteris commemorationibus mortuorum et in autumno per tres dies recordationis fratrum, nomina predictarum ecclesiarum in conuentu publico recitari debent, et in publicis missis, tam pro uiuis quam pro defunctis, memoria fratrum nostrorum et sororum per hos tres dies cum oblationibus celebrari debet et elemosinis.



Hec sunt nomina episcoporum Hildeneshemensis ecclesie a tempore Karoli Magni, qui fundauit hanc ecclesiam.


     Guntharius primus episcopus.
    Reinbertus secundus episcopus.
    Ebo tertius, qui prius Remensis archiepiscopus.
    Alfridus quartus episcopus.
    Marcwardus quintus episcopus.
    Wigbertus sextus episcopus.
    Walbertus septimus episcopus.
    Sehardus octauus episcopus.
    Thiethardus nonus episcopus.
    Otwinus decimus episcopus.
    Osdagus undecimus episcopus.
    Gerdagus duodecimus episcopus.
     Bernwardus tercius decimus episcopus.
    Godehardus quartus decimus episcopus.
    Thietmarus quintus decimus episcopus.
    Ezelinus 16. episcopus.
    Ettilo 17. episcopus.
    Udo 18. episcopus.
    Bertoldus 19. episcopus. [8 1Kb] 
    Bernhardus 20. episcopus.
    Bruno 21. episcopus.
    Hermannus 22. episcopus.
    Adelogus 23. episcopus.





Nomina presbyterorum Hildeneshemensis ecclesie canonicorum, qui ab anno incarnationis Dominice 1078 post obitum Ettylonis 17i episcopi obierunt in Christo sub Udone 18o episcopo, de maiori monasterio Sancte Marie.


     Reteldus presbyter.
    Sigemannus presbyter.
    Hartnidus presbyter.
    Ezelinus presbyter.
    Heinricus presbyter.
    Edwardus presbyter.
    Sibertus presbyter.
    Gozbertus prepositus et presbyter.
    Bodo prepositus et presbyter.
    Scazo presbyter.
     Dudo presbyter.
    Bernhardus presbyter.
    Aldomnus presbyter.
    Gumbertus presbyter.
    Ludolfus presbyter.
    Gerdagus presbyter.
    Sibertus presbyter.
    Ezelo presbyter.
    Adeloldus presbyter.
    Abico presbyter.
    Hezelo [9 1Kb] presbyter.
     Tiethmarus presbyter Hildeneshemensis canonicus, postea monachus in monte Cassino.
    Euerhardus presbyter.
    Wideroldus presbyter.
    Odelricus presbyter decanus nostre ecclesie thesaurarius.
    Betto presbyter.
    Heico presbyter.
    Ghiselbertus presbyter.
    Albuinus nostre ecclesie decanus  et presbyter.
    Hoico presbyter.
    Walthardus presbyter.
    Franco presbyter.
    Conradus presbyter.
    Hartbertus presbyter.
    Bruninghus presbyter.
    Beuo presbyter.
    uolchardus presbyter.
    Azzo presbyter.
    Bertholdus presbyter.
     Bruningus presbyter.
    Rodolfus presbyter.
    Benico decanus presbyter.
    Iohannes presbyter.
    Alfwinus magister scolarum presbiter.
    Burchardus presbyter.
    Hermannus presbyter.
    Iohannes presbyter.
    Sifridus presbyter.
     Bernhardus presbyter.
    Ekkehardus prepositus presbyter.
    Ricbertus decanus et presbyter.
    Lambertus presbyter.
    Werno presbyter.
    Conradus presbyter.
    Lambertus presbyter.
    Bertoldus presbyter.
    Heribordus presbyter.
    Wigandus presbyter.





Nomina diaconorum Hildeneshemensis ecclesie canonicorum, qui ab anno incarnationis Dominice 1079 post obitum Ettilonis 17i episcopi obierunt in Christo sub Udone octauo decimo episcopo de maiori monasterio sancte Marie matris Domini.


     Amelungus diaconus.
    Dudo diaconus.
    Benno diaconus.
    Hilderadus diaconus.
    Thiodericus diaconus.
    Reinoldus diaconus.
    Heinricus diaconus.
    Hyrimfridus diaconus.
    Tiodericus diaconus.
    Albero diaconus.
    Thiodericus diaconus et prepositus.
    uolcoldus diaconus.
    Liudegherus diaconus.
     Bertholdus prepositus et diaconus.
    Odelricus diaconus.
    Eilbertus diaconus.
    Bruno diaconus.
    Bruno diaconus.
    Esicus diaconus.
    Ekehardus diaconus.
    Thodelo diaconus.
    Cherlagus diaconus.
    Hermannus diaconus.
    Theodericus diaconus.
    Eilhardus diaconus.
    Bertoldus diaconus,
     Otto diaconus.
    Gozmarus diaconus.
    Bruningus diaconus.
    Harderardus diaconus.
    Burchardus diaconus.
    Bruno diaconus.
    Otto prepositus et diaconus.
    Haoldus diaconus.
    Beringerus diaconus.
    Thietmarus diaconus.
    Widekindus diaconus.
    Heinricus diaconus.





Nomina subdiaconorum et accolitorum et scolarium Hildeneshemensis ecclesie canonicorum, qui ab anno incarnationis Dominice 1079 post obitum Ettilonis 17i episcopi obierunt in Christo sub Udone octauo decimo episcopo de maiori monasterio sancte Marie matris Domini.


     Hezzelo subdiaconus.
    Rodolfus subdiaconus et prepositus.
    Thietbertus subdiaconus.
    Wernherus subdiaconus.
    Huboldus subdiaconus.
    uolcherus accolitus.
    Alfardus accolitus.
    Godefridus scolaris.
    Thiethardus scolaris.
     Sigewinus subdiaconus.
    Thiodericus subdiaconus.
    Meinhardus subdiaconus.
    Bodo subdiaconus.
    Thiodericus subdiaconus.
    Beneko subdiaconus.
    Heinricus accolitus.
    Hermannus accolitus.
    Iohannes scolaris.
    Odelricus scolaris.
     Widego subdiaconus.
    Euerhardus subdiaconus.
    Hugo subdiaconus.
    Popo subdiaconus.
    Werno subdiaconus.
    Sigebodo accolitus.
    Heinricus accolitus.
    Burchardus scolaris.





[ELENCHUS]

     Pyppinus filius Angysi annis 25 regnauit.
    Karolus filius eius annis 25 regnauit.
    Pyppinus annis 27 regnauit.
    Karolus Magnus annis 47 regnauit. Cui Leo tercius, qui dicitur Excecatus, imposuit coronam imperii Rome et laudes »Christus uincit« pro papa et regibus et principibus dicendas instituit in die ordinationis sue.
    Lodewicus filius eius annis 26 regnauit.
    Lodewicus annis 35 regnauit.
    Lodewicus annis 35 regnauit.
    Lodewicus annis 6 regnauit.
    Karolus annis 13 regnauit.
    Arnulfus annis 12 regnauit.
     Lodewicus annis 7 regnauit.
    Conradus annis 20 regnauit.
    Heynricus annis 36 regnauit.
    Otto annis 11 regnauit. Qui Magdeburgensem episcopatum cum suis suffraganeis quinque instituit.
    Otto annis 18 regnauit.
    Otto annis 23 regnauit.
    Heynricus annis 14 regnauit. Qui Bauenbergensem episcopatum instituit.
    Conradus annis 17 et menses 6
    Heynricus [10 1Kb] annis 17 et menses 4. Qui Goslariensem congregationem de suo construxit.


Heynricus, Heynrici filius, quartus rex huius nominis dictus, excommunicatus a quatuor Romanis  pontificibus Gregorio uII, et uictore III, Urbano II et Paschali II, anno incarnationis Dominice 1107, ordinationis sue anno 53 [11 1Kb] obiit [12 1Kb] . Regnauit autem post obitum patris beate memorie Heynrici imperatoris 51. In uigilia epyphanie Domini in Inghelhem regali curia in presentia filii sui regis Heynrici huius nominis quinti, in audientia multorum principum regni, qui ab eo discesserant propter excommunicationem, et filium suum regem elegerunt, absolutionem quesiuit a Romanis legatis Richardo Albanensi et Ghebehardo Constantiensi, et non accepit, et ibi coronam et cetera regalia principibus reddidit. Eodem anno 7. Idus Augusti obiit Leodii non absolutus [13 1Kb] .

1. Karolus imperator magnus, qui suppremo uite  sue tempore Saxones diuersis uariisque conflictibus duodecimo demum bello ad fidem Christi compulit, et Dei auxilio episcoporumque consilio Christianam religionem super eos corroborauit, ecclesias scilicet per loca Patherburne, Corbeie, Mynden, Hyldeneshem, Herstelle, et ceteras edificari fecit, et episcopatus ibidem futuros preordinauit, anno incarnationis Domini 814. ad Christum migrauit, anno etatis sue 72, regni autem eius 43, imperii uero 14; cui filius eius Lothewicus successit. Qui et eosdem episcopatus iuxta decretum patris instituit, et ipse GUNTHARIUM primum episcopum in Hildeneshem ordinari fecit. Qui episcopus primo sue ordinationis tempore in cymiterio capellam edificauit, in qua [14 1Kb] postmodum sepultus cum suis successoribus quieuit  .

2. Huic successit REINBERTUS secundus episcopus, quo defuncto anno dehinc predicte incarnationis Domini 835o .

3. EBO archiepiscopus Remis deponitur, et in Hildeneshem imperatoris clementia relegatur. Qui 12 annis ecclesie prefuit, et episcopalem ordinem, ut sibi uidebatur exercuit .

4. Anno deinde 847 [15 1Kb] incarnationis Domini ALTFRIDUS quartus episcopus ordinatur . Qui ecclesiam regulariter regendo, quicquid antecessor suus de sacris ordinibus temere usurpauit, decreto canonum rationabiliter annullauit. Idem presul monasterium nostrum in timore Domini inchoauit,  et sub ipso inchoationis exordio criptam orientalem in honore sancte Marie uirginis consecrauit. Qui et duas curtes sue proprietatis Saleghenstad [16 1Kb]  et Asnede  nostre ecclesie condonauit. In quibus abbatias, Salegenstad monachorum, et Asnede uirginum coadunauit.  Ipse episcopus 852. predicte incarnationis Domini anno cum Liudulpho Gandeshemense cenobium  primo in Brunesteshusen, et quarto post hec anno in Gandesheim [17 1Kb] , ut prenotatum est, inchoauit. Qui et ecclesiam ibidem edificare cepit, et Hathamodam eius ducis filiam primam abbatissam ibidem ordinauit, decimas etiam ex proprietate sue ecclesie ibidem pro exhibendo sibi seruimine et censu in beneficium prestitit, et cetera ibi Christo famulantibus profutura ex suo paterna pietate prouidit. Qui 18. post anno Hathamoda defuncta Gerbergam sororem eius abbatissam ordinauit.  Ipse etiam anno incarnationis Domini 872, sue uero ordinationis 26, inchoatum Hildeneshem monasterium Deo gratias consummauit, et diuine maiestati in honore sancte Marie sub tytulo sanctorum Cosme et Damiani, Tyburtii et ualeriani, et sancte uirginis  Cecilie deuotissime dedicauit Kal. Nouembris. Qui et tertio post anno, sue ordinationis 29, plenus dierum et uere plenus bonorum operum 18 Kalendas [18 1Kb] Septembris , scilicet in assumptione sancte Marie, in consortium sanctorum ueraciter assumptus migrauit, et Asnede in sua ecclesia, quam ipse inchoauit, consummauit, dedici uit, sepultus quieuit, ibi usque hodie in miraculorum uirtutibus per plurima sanitatum insignia, ut eo loci commanentes ueraciter affirmant, omnibus innotescit. Eodem etiam anno, id est incarnationis Domini 875, Lodewicus imperator obiit, filius Lodewici.

 Post Altfridum Liudolfus quidam monachus Corbeius designatur, sed subita morte preuentus aufertur.

 5  MARCQUARDUS dehinc quintus episcopus successit, qui etiam in Gandesheim trabes ecclesie posuit, qui 4. ordinationis sue anno occisus est a Sclauis [19 1Kb] . Ipse iuxta relationem ueterum predictas abbatias Salegenstat et Asnide negligenter amisit.

6  Anno deinde incarnationis Domini 880, WICBERTUS episcopus electus est, qui in suo tempore medicine artis peritissimus fuit [20 1Kb] , et bibliothecam  , que adhuc in monasterio seruatur, propria manu elaborauit, et pluralem utilitatem sue ecclesie preuidit. Ipse etiam utilitati fratrum consulens, omnem substantiam ecclesiastice proprietatis subtili sagacitate distribuens per uillas, curtes,  familias et decimas, terciam partem ad prebendam fratrum instituere decreuit, sed obitu preuentus eandem inscriptionem successori suo complendam reliquit.  Hic etiam anno 883. incarnationis Domini et sue ordinationis anno 4, consummatam ecclesiam in Gandesheim dedicauit, et Gherberga abbatissa defuncta sororem eius Christinam [21 1Kb] instituit ibidem .

 7 Huic WALBERTUS septimus episcopus successit, qui preposituram et prebendam fratrum, ut antecessor suus pretitulauit, fideliter instituit, et ambobus eterne retributionis premium coram Deo acquisiuit.  Ipse etiam Christina [22 1Kb] defuncta Roswidam abbatissam ordinauit .

8.  Post Walbertum SEHARDUS octauus episcopus preponitur, qui anno 926. [23 1Kb] incarnationis Domini turrim occidentalem in Gandesheim dedicauit, et Roswida defuncta Wendelghardam abbatissam ordinauit. Ipse etiam in nostro monasterio altare sancte Crucis et parietes et pulpite euangelium argento honeste redimiuit .

 9.  Anno dehinc 928, Sehardo defuncto, THIETHARDUS abbas Herueldie nonus [24 1Kb] episcopus nobis ordinatur, qui inter plurima sue pietatis indicia tabulam principalis altaris auro purissimo, gemmis et lapidibus preciosis, ut hodie apparet, decenter adornauit, qui et in Gandesheim nouam ecclesiam ad monachas anno 939. [25 1Kb] incarnationis Domini in honore sancte Marie consecrauit.

10.  Quo ordinationis sue anno 27. defuncto , OTHWINUS Parthenopolitane sedis abbas decimus episcopus ordinatur [26 1Kb] . Qui pluralem utilitatem sue ecclesie per 30 annos preuidit, specialiter tamen curtem Gysenheim  in utilitatem fratrum [27 1Kb] acquisiuit, uinum etiam in summis festiuitatibus per 16 dies fratribus  instituit. Ipse etiam preciosum aurum et gemmas et lapides et margaritas in constructionem calicis et patine collegit; sed infirmitate preuentus, sub sigillo et fide Christi successori suo reseruauit. Qui 30 ordinationis sue anno ad Christum feliciter migrauit.  Ipse etiam Wendelgharda defuncta, Gerbergam [28 1Kb] abbatissam in Gandesheim ordinauit .

11. Otwino pontifici 29 [29 1Kb] OSDAGHUS undecimus episcopus successit : qui ex sua hereditate et acquisitione curtem maioris Aleghrimesheim  cum 30 mansis in utilitatem fratrum instituit .

12. Quo quarto ordinationis sue anno defuncto   GERDAGUS duodecimus episcopus successit; qui etiam ex sua proprietate et acquisitione curtem minoris Alegrimesheim et Sighebrectheshusen [30 1Kb]  fratribus ad 40 mansos donauit.  Qui tertio sue ordinationis anno Romam adiit, et inde rediens 7. Idus Decembris ad Christum migrauit .

 13.  Deinde incarnationis Domini 993o  BERNWARDUS regius capellanus decimus tertius episcopus ecclesie nostre constituitur. Qui ab exordio promotionis sue quicquid acquirere potuit utilitati sue ecclesie [31 1Kb] fidelis dispensator prudenter impertiuit; aurum namque et lapides, quos beate memorie Othwinus, ut predictum est, reseruauit, iste in calicem et patinam magne pulchritudinis et [32 1Kb] pulchre magnitudinis, ut modo uidetur, fabricauit, et plurima utensilia, ut inter uite sue opera inscribitur, sue ecclesie contulit. Monasterium [33 1Kb] quoque sancti Michahelis construxit et ex parte dedicauit, in quo et abbatiam et congregationem monachorum instituit. Quorum utilitati predia et curtes et familias ad trecentos mansos  condonauit, fratrum etiam utilitatem in prebenda et uestitura clementer ampliauit, quibus curtem [34 1Kb] Hemethesdoron [35 1Kb]  cum sua possessione in familiis et decimis [36 1Kb] ad hec implenda delegauit.  Ipse etiam in Gandesheim, ut prenotatum est, a Willighiso archiepiscopo et etiam ab Aribone uaria uexatione fatigatus, tandem iusticia dominante uictoriam obtinuit, et nouum monasterium ibidem in conspectu regis Heinrici et Willighisi archiepiscopi incarnationis Domini 1007, et sue ordinationis 15. digne consecrauit 

14.  Anno incarnationis Domini 1022 , sue uero ordinationis 30, beatus Bernwardus episcopus ad Christum migrauit,  cui uenerabilis GODEHARDUS Altahensis abbas successit. Qui omnibus exemplar iusticie et humilitatis in finem perseuerauit in omni religione sanctitatis. Qui sub initio promotionis sue ab Aribone Mogontie archiepiscopo super Gandeshemensi ecclesia impetitur, et per aliquot annos uaria uexatione irritatur; donec [37 1Kb] tandem anno Dominice incarnationis 1027, regni [38 1Kb] uero Cunradi [39 1Kb] regis quarto, imperii autem primo, synodo generali Francanouordi coadunata, ipso imperatore cum episcopis 22 presidente, diocesim et potestatem super Gandeshemense territorium synodali decreto testimonio septem episcoporum canonice retinuit. Ipse etiam fratrum utilitatem in prebenda et uestitura clementer ampliauit.  Ipse etiam in curte sua Hildeneshem, ueteri ecclesia quam Otwinus episcopus ibidem edificauit dilapsa, pulchrum monasterium in honore ascensionis Christi construxit. In quo clericus plures in diuerso studio scripture et picture rationabiliter utiles congregauit. Quibus de acquisitione sua uictus et uestitus necessaria [40 1Kb] prouidit sufficienter. Set pro  peccatorum culpa idem monasterium igne consumitur, congregatio dilabitur, utilitas ibidem collata in diuersa distrahitur.

15.  Quo 16. ordinationis sue anno defuncto [41 1Kb] , THIETMARUS [42 1Kb] regius capellanus successit , qui utilitatem ecclesie sue fratrum benigna dilectione in pluribus ampliare decreuit, set peccatis nostris impedientibus non impleuit. Cotidianam tamen prebendam fratrum ampliauit, et predium in uilla que appellatur Wengarde  , a Walberto presbytero acquisitum, fratribus condonauit.  Idem episcopus primo sue ordinationis anno Sophia Gandeshemensi abbatissa defuncta, et Adelhaida sorore  sua ei subrogata, quando eam iussu regis in eandem ecclesiam introduxit ante altare, et obedientiam et subiectionem sibi promittenti in eternam curam commendauit, et decimas quas antecessores [43 1Kb] sui ibidem beneficii gratia prestiterant, banni sui auctoritate [44 1Kb] repetiuit, et easdem Christiano comite eiusdem ecclesie aduocato reddente recepit et sibi sueque ecclesie in proprietate, banni sui auctoritate communiuit, astante Hermanno Coloniensi archiepiscopo cum innumera multitudine cleri et populi; easdem tamen decimas ibidem ad preces archiepiscopi cum consilio sui cleri et populi eidem altari et abbatisse represtitit, pro eodem scilicet [45 1Kb] seruimine et censu, sicut beatus Bernwardus episcopus, antecessor suus, ibidem instituit [46 2Kb] .

 16.  Quo subita morte preuento , AZELINUS regius capellanus ei successit; qui pluralem utilitatem sue ecclesie diuersa acquisitione contulit, ueruntamen, ut ueremur, ante Deum reus exstitit, quod monasterium nostrum 47 1Kb] igne consumptum inconsulte deiecit. Ipse etiam fratrum commoda sepius ampliare decreuit, set uaria occupatione prepeditus, tandem subitaneo obitu occupatus non impleuit. Dedit tamen anulum pontificalem  et dorsale bonum suo nomine inscriptum, cum campana Cantabona uocata. Dedit etiam coronam  auro et argento radiantem et coram principali altari pendentem [48 1Kb] .

17. Defuncto eo  ETHYLO  Goslariensis prepositus nostre ecclesie delegatur, qui uir tam litterali scientia quam matre uirtutum discretione conspicuus, opus quod antecessor suus in occidentali parte nostre ciuitatis inchoauerat, quippe cuius magnitudo tenuitatem rerum nostrarum excessit, antiquo capiti ecclesie, quam domnus Altfridus in eodem loco diuina reuelatione fundauerat, nouum corpus moderate compositionis mira arte coniunxit; quod postea procedente tempore prediis de sua acquisitione ditatum,  palliis, calicibus, corona ymaginem celestis Ierusalem presentante ceterisque ecclesiasticis ornatibus, insuper auro et gemmis preciosiore librorum thesauro decorauit. Ipse etiam prebendas fratrum, determinato non comprehensas numero, sapienti consilio ad certum numerum, 50 scilicet, redegit, et ut secundum regularem institutionem equa omnibus portio daretur, quod usque ad id temporis consuetudo nostra non habuit, banni sui auctoritate firmauit. Fuit quoque studiosus in honorando nomine clericali, diligentissimus in promouendis ad spiritalia arma clericalis militie pueris et iuuenibus, quibus, quod uerbo docuit, se ipsum qualiter fieri oporteret, exemplum proposuit. Quam largus autem fuerit in elemosinis, ipsi adhuc pauperes testantur,  quorum tamen hac discretione supplebat inopiam, ut prorsus ab hiis qui utcumque parum operari poterant, uiciorum matrem extirparet desidiam. Habet tamen in eo diuina sententia, ut ueremur, quid feriat, quia institutionem nostri ordinis in abbreuatione diuini officii, in superfluitate uestium, in relaxando regularis uite districtionem, non dico mutauit, set mutantibus non contradixit. Pari enim reatu teneris, et errori consentire, et, ubi possis, illicita non prohibere. Deinde crescentibus rebus ecclesie  numerum Deo seruientium studens augere, in honore sancti Mauritii, in monasterio quod beate memorie Godehardus [49 1Kb] episcopus edificauerat, sanctimoniales instituit; scilicet considerato hoc sexu tum oportunitate loci tum natura ad peccandum proniore, ipsis eiectis 20 canonicos nouo in monasterio reposuit, quibus uictus et uestitus necessaria procurans, Cononem consanguinitate sibi proximum, post Brissinensem episcopum, ipsis preposuit. Iam autem instante etatis sue uespere uespertinum oblaturus sacrificium, in orientali nostre ciuitatis parte prius domum belli in domum pacis, adiuncto etiam nouo opere, commutauit, et 15 canonicis institutis abundeque illis necessariis prouisis, Adeloldo preposito, uiro sancte memorie, regendos  commisit. Set quia idem monasterium infirmitate preuentus consecrare non potuit, Burchardo Haluerstadensi episcopo, fortissimo in bello ecclesie militi, sub titulo sancte Crucis et beatorum apostolorum Petri et Pauli consecrandum commisit. Quo ad purum infirmitatis igne excocto, predicti presulis ammonitu, fratribus nostris ex corde penitens quicquid abstulerat, decimas scilicet et curias Wangarde, Eymbrike  , Poppenburg  reddidit, et que longo tempore congregauerat, ipse ut prudens animal per manus pauperum Domine offerenda premisit. Considerans enim impossibile esse multorum non exaudiri orationes, nullam in tota Saxonia congregationem pretermisit, quam non quantolocumque karitatis munere honorauerit. Ipse  quoque de immutatione nostri ordinis facta confessione penitentiam accepit, et fratres nostros astantes sub attestatione diuini timoris ut in pristinum restitueretur, consulendo precipiendo ammonuit. Ad cuius uirtutis cumulum hoc quoque laudibus eius placuit inserendum, quia pene omnibus Ytalicis et Teutonicis episcopis inauditam et in omni canonum serie non lectam domni Gregorii pape huius nominis septimi dampnationem subscribentibus, ipse quoque timore mortis subscripsit, set quod scripserat, ut homo sagacissimi ingenii, obelo suposito dampnauit. Cuius quia subscriptionis penam et excommunicationem, scilicet hac pro inobedientia subsecutam, maxime nostro in tempore luimus  ,  uisum est socordie, tantam tanti uiri sagacitatem, qua se ab hac coram Deo absoluit, silentio preterire. Hic cum Heinricus rex huius nominis quartus totam pene Saxoniam rapina uastaret et incendio, data infinita pecunia, ut ne una domus in omni nostro episcopatu combureretur effecit. Si quis autem obiiciat pro eo non orandum quem excommunicationis  pena diximus innodatum, certissime sciat Adalberonem Werzeburgensem episcopum cum Eilberto Mindensi episcopo auctoritate apostolica Corbeie absoluisse, nec postea eum corpore, nunquam autem animo excommunicatis communicasse. Obiit autem beate memorie domnus Hettylo episcopus anno Dominice incarnationis 1079 , ordinationis uero sue 26 [50 1Kb] , et in monasterio sancti Mauritii, in loco quem ipse sibi prefoderat, requiescit. Cuius quia adhuc in nostra congregatione plurima uiuunt beneficia, eius quoque apud nos noua semper et celebris uiuit memoria.

18. Huic octauus decimus episcopus UDO successit, qui ecclesie nostre 33 annis prefuit. Hic, ut omnium pace dicatur, cum oblectamentis temporalis  uite nimis indulgeret, iusto Dei iudicio condignas leuitatis sue penas exoluit. Ecberto namque marchione episcopatum nostrum incendiis ac rapinis atrociter inuadente, et muros urbis grauissima obsidione coartante, idem episcopus ob [51 1Kb] tutelam sui et defensionem ecclesie decimas, que omnes fere illi uacabant, aliasque ecclesie possessiones coactus est militibus impertiri, et quod magis perniciosum est mulctas, penas uidelicet pecuniarias pro criminalibus culpis institutas, hominibus sue ditionis relaxare. Extremo tamen uite sue tempore moribus sincere correctis, predia quedam sue proprietatis cum ministris ad ius episcopale contulit; que uero in Bocholte  tytulo hereditarie successionis possederat, et quod in Witisleue  a  quodam Godeschalco emptionis nomine acquisiuerat, ad opus fratrum delegauit. Insuper quod [52 1Kb] filie fratris sui Elika et Athelheidis [53 1Kb] uenerabiles [54 1Kb] abbatisse, predium suum in Heuenhusen  [55 1Kb] cum omnibus suis attinentiis ecclesie nostre largirentur, effecit .

Post hunc BRUNIGGUS Goslariensis decanus, etate maturus et industria conspicuus, ecclesie nostre delegatur  Qui episcopatum quidem nostrum quatuor annis gubernauit, set cum a Moguntino Adelberto consecrationem nollet suscipere, episcopatum resignauit; et ad ecclesiam sancti Bartholomei, cui quedam de bonis episcopalibus, quedam de rebus proprietatis contulerat, sese  transtulit, ibique diem exitus sui Deo deuotus expectauit [56 1Kb] .

19. Dehinc BERTOLDUS, uenerabilis noster prepositus, cleri plebisque consensu ecclesie nostre preficitur . Qui et officio ecclesiastico excellenter eruditus, et religiose conuersationis studio preclarus, religiosas quasque  personas omnibus modis sue aggregare nitebatur ecclesie. Ipse sacras uirgines in episcopatu nostro primus inclusit [57 1Kb] , et clericos quos regulares uocant introduxit, eiusdemque ordinis preposituram in Banchenrothe  , et de suis et episcopalibus bonis instituit. In capite etiam sanctuarii principalis ecclesie opus elegantis structure edificauit .

20. Huic BERNHARDUS episcopus successit . Qui primum magister scolarum, deinde maioris ecclesie prepositus, pari desiderio cleri et populi supra modum renitens in episcopum eligitur. Electus autem sicut uir litteratura ac discretione omnique uirtutum decore conspicuus, dispersa congregare, et congregata conseruare,  et habita modis competentibus augmentare curauit. Abbatiam siquidem Ringelemensem  prius regalem, nunc uero episcopalem, Conrado rege consensu principum donante, in perpetuum sibi et successoribus suis obtinuit , ac preposituram in Alsburg  , cum ante non totam possideret, Heinrico duce partem suam conferente, integraliter bonis proprietariis ecclesie nostre coadunauit. In honore quoque beati Godehardi episcopi nostri et confessoris, uere sanctorum catalogo fieri inconuenienter asscripti, cuius ipse translationem auctoritate Innocentii pape et coniuentia Remensis concilii sollempniter celebrarat , monasterium in australi parte nostre ciuitatis construens dedicauit et dotauit, ac fratres monastice professionis  inibi Deo seruituros constituit, et eis Fridericum primum abbatem prefecit . Ipse fratrum utilitati pie prospiciens, partem predii quod in Waleshusen  habebat, in augmentum prebendarum contulit. Predia uero que uenerabiles abbatisse Adelheidis et Elika ecclesie contulerant, hac moderatione fratribus impertiuit, ut curtes et litones usui fratrum cederent, ministeriales uero curie episcopali curialium more deseruirent, sic tamen ut ministerialium absque herede decedentium bona seu beneficia fratrum bonis semper accedant. Nec hoc silentio pretereundum est, quod curtem nostram in Embreke, qua longo caruimus tempore, sagaciter requisiuit et fratribus reddidit, et inde quatuor seruitia  fratrum consilio dari ordinauit, duo fratribus sancti Mauritii et sancte Crucis, in Ascensione et in Pentecosten nobiscum in refectorio, unum in apostolorum Petri et Pauli festo, quartum in ipsius boni comitis Thietmari, qui eadem bona nobis contulit, anniuersario. Et ut fratribus affectum fraterne dilectionis in omnibus declararet, medietatem oblationum altaris beate Marie, et terciam partem eorum que  ad beatum Godehardum offeruntur, itemque oblationes sepulchri cum omni integritate, domno Hermanno Thuringo uenerabili presbytero interueniente, fratribus erogauit , et ne rerum necessariarum defectum sentire cogerentur, instituit ut per licentiam absentibus per 15 dies plenaria prebendarum portio preter uinum ministretur; quando autem uinum deest, 10 nummos pro uino dari, cum ante septem darentur, ordinauit. Castrum etiam Winzenburg funditus dirutum, ut sibi ad tutamen ecclesie reedificare liceret, ab imperatore Lotario impetrauit, quod et reedificauit, et ut ecclesie et sibi et successoribus suis, et absque alicuius inuasione, liberum permaneret, duorum Romanorum pontificum Innocentii et Eugenii, magnorum in  Christo uirorum, banno firmari rogauit . Ipse etiam ligneam turrim uetustate dirutam amouit, et nouam non modico sumptu reposuit, deditque uas crismatum argenteum et dorsale ualde bonum, quando Imbrike fratribus resignauit, in testimonium . Indumenta quoque episcopalia aurifrigiis decenter ornata de suo ecclesie comparauit, anulosque duos pontificales suo nomine inscriptos, unum topazio aliisque gemmis cum margaritis circumpositum, alterum quadrangulum iacincto optimo radiantem beate Marie obtulit. Qualiter etiam monasterium nostrum campanis et picturis adornauerit, coram omnibus elucescit. Prerogatiuam denique episcopalis officii, quam in Gandeshemensi ecclesia sui antecessores, episcopi  uidelicet Hildeneshemenses, habuerunt, toto uite sue tempore quiete possedit. Nam domnam Liutghardam, domne Berthe abbatisse subrogatam, Goslarie in curia imperatoris Lotharii in ecclesia beatorum apostolorum Symonis et Iude, promissa sibi debita obedientia, manu propria consecrauit. Qua defuncta, domnam Adelheidam illi rite substitutam, oculorum cecitate prepeditus, per manum domni Bernhardi Palburnensis episcopi, in Gandeshemensi monasterio presentialiter sibi obedientiam promittente, fecit consecrari. Obiit autem anno Dominice incarnationis 1153 , sue uero ordinationis anno 23, et in monasterio beati Godehardi requiescit.

 21. Post obitum domni Bernhardi BRUNO decanus, uir bonus et prouidus, ecclesie nostre preficitur. Qui rebus ecclesie conseruandis ac meliorandis annis 10 totum se impendit, quibus ipse prefuit. Tectum et pauimentum principalis ecclesie erogatis fere 50 marcis meliorari fecit. Officinas domus et curie episcopalis dilapsas reparauit. Castrum quoque Winzenburg non modico sumptu turre firmissima  communiuit. Contulit autem ad ipsum armarium totum testamentum nouum et uetus utrumque glosatum, expositores et hystoriographos ac diuinorum librorum tractatores, nec non libros phisice, aliosque quam plures suo nomine insignitos. Ornatum uero adauxit ecclesie, casulam de examito ornatam aurifrigio, dorsale de pallio, infulam, cyrothecas, sandalia noua, et alia usitata, capsam cum reliquiis et pedem crucis conferendo. Obtulit preterea ad prebendam fratrum tres mansos et dimidium et duas areas in Eilstringhe  . Tres mansos et tres areas in Solesze  cum octo mancipiis, ac cyphum argenteum septem marcis comparatum [58 1Kb] .

22. [59 1Kb] Episcopo Brunone defuncto [60 1Kb] , HERMANNUS prepositus Sancte Crucis communiter ab omnibus electus, a fidelibus ecclesie, consulto tamen prius imperatore, qui eo tempore in Ytalia morabatur, sacramentum fidelitatis suscepit, cunctisque negociis suis et comodis circa redditus episcopales libera potestate dispositis, cum milicia domnum imperatorem in Ytaliam secutus, regalium inuestituram apud Papyam adeptus est  . In episcopatu denique constitutus, sociam semper habens humilitatem cum timore Dei et omni mansuetudine, subditos sibi gubernabat, erga fratres tanta usus beniuolentia, ut terciam partem sacrificii in choro sancti Godehardi circa initium sue promotionis ipsis largiretur. In memoriam quoque omnium  fidelium animarum, quam ipse primus in ecclesia nostra celebrem fecit, tres mansos in Sutherem  et molendinum de patrimonio suo fratribus assignauit; Ganderhemensem ecclesiam incendio deprauatam, sed studio Atheleidis abbatisse reparatam, Hartwico uenerabili Bremensis ecclesie archiepiscopo multisque aliis episcopis cooperantibus, sollempniter dedicauit. Nec unquam in ecclesia Goslariensi aliquam contradictionis molestiam sustinuit, adeo ut in quadam sollempni curia Goslarie celebrata, cum ipse adhuc diaconus esset, et plerique episcoporum, utpote Moguntinus Conradus et Reinaldus Coloniensis, similiter in diaconatu constituti et simplici electionis honore pollentes, suscipiendi domnum imperatorem in processione et sermonem  faciendi ad populum ex officio sue dignitatis, Hildeneshemensis electus, onus et laborem ibidem subire cogeretur. Post aliquot annos sue promotionis quidam sui fideles, quia eorum usque quaque uoluntatibus nolebat esse obnoxius, tantis rapinis et incendiis demoliti sunt episcopatum, ut ab hac calamitate  tercia pars episcopatus uix immunis remaneret. Consilio tamen domni imperatoris et principum eius hac utcumque sedata commotione, domnus Hermannus episcopus per consensum fratrum ad sepulchrum Domini profectus est; in qua profectione preter alios labores naufragium passus, ad tantam deuenit inopiam, ut tantus princeps, genere et dignitate preclarus, publice mendicitati subiiceretur. A patriarcha tamen Iherosolimitano et ab aliis terre illius religiosis pie susceptus, benigne habitus et honorifice dimissus, reditum in patriam suam accelerauit; ueniensque bene sospes in Ytaliam, ibi egrotare cepit, et apud Secusium  , fide plenus, defunctus est et ibidem sepultus [61 1Kb] .

 23. [62 1Kb] ADELOGUS [63 1Kb] prepositus Goslariensis post decessum Hermanni episcopi ab omnibus electus est . Qui pluribus, ut in priuilegiis suis continetur, fratrum commodis pie prospiciens, in prestatione castri Honburg  , quod [64 1Kb] ipse alienatum ab ecclesia per Heinricum ducem, domino Friderico imperatore cooperante, datis pecuniis requisiuit , duos mansos in Waltrinkehusen  et Westenhem, 10 solidos soluentes, a duobus fratribus Ludolpho uidelicet et Adolpho, qui partem eiusdem castri in beneficio susceperunt, et ab aliis duobus fratribus Bodone et Bertoldo, qui suam nichilominus partem ab episcopo feodaliter perceperunt, 10 marcas ad emendum predium in opus fratrum  dari ordinauit . Predium quoque comitis Ottonis de Asle  , a uidua ipsius comitis domina Salome quod ad ipsam legitima successione deuolutum erat, sua filia consenciente aliisque suis heredibus legitime consencientibus, multis laboribus et magnis impensis comparatum cum omnibus suis attinenciis, mediante domino Friderico imperatore et factum episcopi modis omnibus corroborante, ecclesie nostre acquisiuit . Mansos autem 7 et 8 iugera in Stenem ad idem predium pertinentes et tunc temporis sibi uacantes ad usum fratrum sub ea determinatione deputauit, ut redemptis bonis ac pignoribus ecclesie, in emptionem eorumdem prediorum obligatis, tunc demum liberam utendi eis habeant facultatem. Prestitit insuper mutuo  duobus fratribus Ludolfo et Wilbrando sexaginta marcas argenti, quando Iherosolimam proficiscebantur cum domino imperatore, castro ecclesie Halremunt  , quod ipsi de manu episcopi beneficiario munere [65 1Kb] tenuerunt, loco pignoris recepto, et aliquot ministerialibus suis, ac interposita paccione,  ut eedem predicte marce redemptis pignoribus ab heredibus predictorum [66 1Kb] fratrum in usum ecclesie debeant prouenire. Consuetudines preterea quasdam, et quedam iura ecclesie, que ante tempora sua, scripta specialiter comprehensa non habuimus, ne in posterum aliqua possent malignancium iniquitate conuelli, scripto comprehendit, et alia quedam ante non habita clementi bonitate superaddidit , quod uidelicet ne ipse, ne aliquis successorum suorum episcoporum sine consilio discretorum fratrum, uel magna negocia diffinire, uel beneficia maiora locare, siue redditus mense sue, si forte necessarium fuerit, pignori obligare uel ullo modo alienare presumat. Item ut ex deprauatione monete congregationes in prebendis suis  detrimenta nulla sustineant, statuit; et banno firmauit, ut 24 solidi marce examinati argenti semper equaliter respondeant. Firmauit eciam archidyaconis synodalia [67 1Kb] de ecclesiis siue capellis suis que in eorum potestate consistunt, post obitum sacerdotum qui de manu episcopi ecclesias easdem siue capellas tenuerunt. Testamenta quoque fratrum que ipsi fecerint, uel que ex aliorum testamentis legata fuerint, imperpetuum donauit et banni sui auctoritate muniuit. Instituit quoque, quod nec ipse nec aliquis successorum suorum episcoporum bannum uel ecclesiam aliquam alicui ecclesie in episcopatu nostro constitute sine consensu et consilio fratrum perpetuo possidendam debeat conferre uel donare: et cum fratres ab antecessoribus suis episcopis nostris id  gratie percepissent, ut ad bona obedientiarum suarum tuenda aduocatum, qui sibi uideretur ydoneus, eligerent, qui tamen ad predicta bona pro litibus decidendis non nisi uocatus debeat accedere, predictus pater et episcopus noster amplioris beniuolencie nobis munus impertiens, super memorata fratrum bona domino Fritherico imperatore consenciente ab aduocatis penitus absoluit, et omne ius decidendarum causarum, siue per se siue per amicos suos, in obedientiarium [68 1Kb] transtulit; et uillicationes prepositure nostre, Hisnem  uidelicet Hasen et Lusbike, ab intollerabili iugo aduocatorum imperpetuum absoluens, preposito regendas commendauit Contulit eciam ecclesie campanam  ualde bonam et duo candelabra longa, et ad sartatecta  principalis ecclesie fere 20 marcas impendit.  In Gandershemensi ecclesia toto uite sue tempore officium episcopale libere in omnibus exercuit. Nam domina Luidgarda defuncta, dominam Adelheydam illi canonice substitutam in eodem monasterio consecrauit, synodum et crismatis consecrationem ibidem quocienscumque uoluit celebrauit [69 1Kb] . Obiit autem anno Dominice incarnationis 1190 , et sepultus est in medio cripte principalis ecclesie.



BERNO.

24. Huic successit Berno episcopus, qui primo magister scolarum, exinde ecclesie nostre decanus, unanimi cleri electione et tocius populi consensu ecclesie nostre prefectus est. Electus autem sicut uir prudens et prouidus et litterali scientia preditus, ita episcopatum temporibus suis amministrare curauit,  ut et honeste rerum acquisitioni et earundem conseruationi decenti omnimodis intenderet. Ipse enim preter multas seruicii [70 1Kb] imperialis expensas, paruo tempore, quo ecclesie nostre prefuit, in reddituum mense episcopalis absolutione, et in bonorum que ab episcopatu nomine feodi tenebantur, et patene maioris calicis redempcione 600 et eo amplius marcas impendit [71 1Kb] ; fratrum eciam utilitatibus non minus studens et comodis 4 mansos in Olem  a manu layca non modicis suis expensis expeditos, prebendis fratrum consensu episcopi assignauit, et de hiis tribus septimanis panem in refectorio, sicut consuetum est, dari instituit. Dedit eciam in redemptione decime in Hoctenem  terciam partem pecunie; de ea annuatim tria talenta dari disponens,  de quibus in aniuersarii sui die cuilibet prebende 9 denarios assignauit: et eodem die ad sepulchrum suum honestum cereum et 20 solidos ad elemosinam maiorem ordinauit. Castrum insuper Halremunt sibi uacans, dum propter plurima, que ipse sicut uir prudens aduertit, infeodandum decerneret, multa consilii sui maturitate promouit, ut et episcopatui plurima que non habebat accederent, et prebendis [72 1Kb] fratrum 30 solidorum redditus accresceretur. Contulit eciam ecclesie ueteris ac noui Testamenti libros glosatos et magno scolastice diligencie studio elaboratos. Hoc eciam laudibus eius placuit adiacere, quod omnes [73 1Kb] prepositure montis sancti Petri in Goslaria, diu a laycis ex negligencia prepositorum miserabiliter [74 1Kb] occupatos, multis laboribus  et innumeris expensis, sicut uir prudens et strennuus,  integraliter absoluit, et ne deinceps obligetur, auctoritate apostolica communiri fecit. Quam beneficus autem in fratres eiusdem loci fuerit, laudabilia eius facta testantur, apud quos celebri et digne laudanda uiuit memoria .



CONRADUS.

25. Conradus cancellarius frater noster , qui primum nostre ecclesie episcopus, deinde ad Erbipolensem episcopatum translatus, in ipsa ciuitate propter iusticiam occisus est. Ipse ecclesie nostre ornatum decenter ampliauit; dedit enim tres casulas, unam de examinato rubeo, aliam de candido, terciam de purpura uiolatia, omnes ornatas aurifrigio; duas dalmaticas, unam [75 1Kb] examito rubeo, alteram de candido, albam bonam  examito candido, tres pallas altaris, duas de purpura rubea, unam de auro circulatam, aliam stellatam, terciam quotidianam in altari; cortinam bonam, que suspendi solet in aquilonari parte sanctuarii, purpuram unam uillosam; sex cappas, tres de examito rubeo, tres de albo; duo scrinia pulchra ex auro et gemmis, duas porciones reliquiarum sancti Stephani et sancti Laurencii, modicum balsami; preterea aduocaciam ciuitatis nostre pecunia non parua expediuit; partem aduocacie super uillicacionem . . . . . .  fratribus contulit .



HARBERTUS 26us.

Anno [76 1Kb] incarnationis Dominice 1216 [77 1Kb]  obiit Harbertus bone memorie nostre ecclesie 26us episcopus, qui primum cantor, deinde maior ecclesie  nostre prepositus, prebendas fratrum toto sue administracionis tempore utiliter et fideliter dispensans, magnum et sincerum, quem semper erga ecclesiam nostram gesserat, affectum ipsa operum exhibitione comprobauit. Domno igitur Conrado imperialis aule cancellario, nostre autem ecclesie 25o episcopo, in illa grauissima imperii dissencione temporibus diue memorie Philippi et Ottonis ad Herbipolensem episcopatum transeunte , et ut ecclesia derelicta in legitimo sibi pastore prospiceret domno Innocencio papa huius nominis tercio districte et sepius iniungente, communi et canonico tocius capituli et cleri consensu, omnibus laicis [78 1Kb] omnino contradicentibus, in episcopum electus  est, propter quod ecclesia nostra multos [79 1Kb] et graues labores, expensas, pericula, tam communium quam priuatarum rerum dispendia et episcopalium  possessionum alienationes perpessa est. Tandem, misericordia Dei euigilante pro nobis, eo iam in episcopum consecrato et ad episcopium [80 1Kb] nostrum, unde per annum et amplius eiectus fuerat, reuertente, rebus pro tempore satis bene compositis, dispersa recolligere, incensa et destructa reedificare, alienata [81 1Kb] reuocare, et ecclesiam diutina tribulationum tempestate quassatam tam in interioribus quam exterioribus omni diligentia studuit reformare. Sex quippe uillicationes Orsleue, Wackensleue  , Stockem  , Otfredesem  , Upum, Rengelem, pro quingentis marcis et amplius comitis Sifridi de Blankenburch a predicto domno cancellario obligatas, datis nichilominus eidem comiti ducentis marcis argenti et quibusdam aliis reditibus  sibi uacantibus beneficiis assignatis, ab omni eius inpetitione penitus expediuit. Eorumdem etiam bonorum partem a quibusdam militibus et seruientibus datis 30 marcis, et uillicationem in Mallerten  datis 16 marcis, et item uillicationem Stockem, quam postmodum fratres de Wulflebuthe uiolenter detinebant, solutis nonaginta marcis liberauit; allodium episcopale in Afdendorp  et molendinum in ciuitate pro octoginta marcis cuidam Gerhardo, et uillicationem uorstede  Theodorico de Alten pro sexaginta marcis tempore cancellarii obligata, 140 marcarum solutione recepit: ecclesie Gandersehem 300 marcas, et in causa abbatie de Ringelem 60 marcas expendit; in recompensatione eciam dampni quod in molendino, et aliorum bonorum ecclesie,  quod per Lippoldum de Escherde accidit, expensis nonaginta marcis de suo, fratribus dedit uillicationem et aduocatiam de Monestede  , de manu Heinrici et filiorum eius, qui eam detinebant, 16 marcis redemit. Reditus 16 solidorum in eadem uilla a quodam Exzo de Eilstringe acquirens pro 4 marcis, eos ad panem scolarium in refectorio annuatim ordinauit. Aduocaciam insuper obediencie in Wittenburch, et aliam aduocaciam super 12 areis argento fratrum redemptas; similiter et aduocaciam [82 1Kb] bonorum prepositure maioris in Idagesem  , et decimam eiusdem uille ad agendam ipsius memoriam fratrum deputauit utilitati, et ne quis successorum suorum ea alienaret, banni sui  firmauit auctoritate; curam [83 1Kb] insuper uorstede a Brunone de custode 107 marcis comparatam ecclesie nostre condonauit, predio eciam in Repenarde  ,  quod fratres ab ecclesia beati Martini in Minda sibi comparauit [84 1Kb] , de rebus suis 500 marce impense sunt: decimas eciam duas in Dunhusen  ecclesie condonauit. Quantis eciam tectis ecclesie principalis, et officinis curie episcopalis, expensas impenderit, quas dirutas tam [85 1Kb] a uetustate quam ex negligencia [86 1Kb] inuenit, coram omnibus elucescit [87 1Kb] .



SIFRIDUS 27us [88 1Kb] .

Anniuersarius Sifridi 27i episcopi ecclesie nostre et uiri mansuetissimi, qui aduocaciam [89 1Kb] in Hemedesdore super omnia bona eiusdem uillicationis, ubicunque sita sunt, 100 marcis a fratribus Hugone et Iustacio comparatam ecclesie contulit, ita uidelicet ut, si quid bonum pro tempore fuerit et commodum  [90 1Kb] , capitulo sit inde liberum ordinare, aduocaciam in Wittenburch super allodium et 12 areas ab Arnoldo laico emptam, suo tempore et decimam unius mansi et 12 arearum in eadem uilla racionabiliter comparatam ecclesie nostre dedit; preterea quandam aream suam iuxta ualuam sancti Petri, que prius tenebatur iure feodali, claustralem fecit et curie cantoris adiecit. Duas eciam areas in noua ciuitate prepositi maiori prepositura uacante ad usum quorundam luminarium assignauit, et locum piscine qui minus utilis fuit, prope nostrum dormitorium nobis dedit. Paruam etiam aream et aduocaciam eius a Henrico camerario et filiis suis emptam contulit ad stabiles uicarias; uolens eciam ecclesie pia beniuolentia prouidere, consensu et consilio capituli  statuit ut aduocacias prepositure maioris, quas prepositus nunc tenet, et que postmodum poterunt a laicis expediri, nullus successorum suorum uel alter aliquis alienet. Obiit autem post cessionem suam anno incarnationis dominice 1227. pridie Ydus Nouembris. Cuius anima per misericordiam Dei requiescat in pace. Amen [91 1Kb] .



CONRADUS [92 1Kb] 28us [93 1Kb] .

Anniuersarius uenerabilis domini Conradi 28i ecclesie nostre episcopi, qui postquam Parisius in diuina pagina laudabiliter rexerat, et crucem contra Auienses  predicarat, assumptus fuit ad regimen ecclesie nostre; ubi cum uir uenerabilis spiritu Dei regeretur, circa spiritualia magnam curam habuit,  et tamen idcirco dispositionem temporalium non neglexit. Tempore enim suo recepti sunt fratres Predicatores et Minores, et sorores sancte Marie Magdalene penitentes, quibus in ecclesiis suis et  officinis edificandis liberaliter subuenit, et fundos eorum fere sumptibus propriis comparauit. Claustra etiam uuluinghusen  et Fraukenberg  suo tempore sunt constructa, et Winhusen  , cui conuentui ecclesiam eiusdem uille parrochialem attribuit, et religiosis quibuslibet aliis multa commoda prebuit et inpendit, prouidens nichilominus ne in conuentualibus et parrochialibus ecclesiis aliquod uicium emergeret, ex quo minueretur decor ecclesiastice dignitatis. Ecclesiam quoque nostram et episcopatum sicut pastor prouidus et prouisor diligens in emptione bonorum et redemptione aduocatiarum ditauit. Aduocacias enim uillicationum Barem  , Beddigen, Eckelsem, Bultem, Addenem, a capitulo magna summa pecunie redemptas fratribus  ad prebendam contulit liberaliter et absolute. Similiter aduocaciam a domno Bertoldo de ueteri Foro redemptam ab ecclesia montis sancti Mauritii, eidem ecclesie contulit propter Deum. Insuper aduocaciam in urbe et in areis quibusdam retro urbem sitis et quedam officia praxatorum a camerario, et aduocaciam in Malerten a comite Bernardo de Spegelberg data pecunia liberauit. Aduocaciam eciam in Honhamelen a domno Theodorico libero centum septuaginta marcis examinati argenti redemit, a quo etiam sexaginta marcis ponderatorum denariorum proprietatem castri Depenowe  comparauit. Aduocatiam etiam uillicationis in Hardeshem  auxilio litonum a domno Conrado de Piscina quingentis et quinquaginta libris denariorum  Hildensemensium acquisiuit. Preterea medietatem aduocacie in Aulica  a domno Lippoldo de Escherte emit sexaginta quinque libris, de quibus dedit quadraginta libras, et pro 35 libris obligauit ei unum uorwercum in Rodem  et uorwercum in Anderten, et cedens obligatos reliquit. Dapiferatum quoque ab Ernesto dapifero centum septuaginta marcis emit, presertim cum multa incommoda in uictualibus ab ipso sustineret; et molendinum pincerne preposito et capitulo nostro et abbate sancti Godehardi cooperantibus emit centum octoginta libris, et censum molendino suo de tali emptione accrescentem, uidelicet unam plaustratam tritici, et unam plaustratam siliginis, et unam plaustratam  ordei, ad consolationem pauperum scolarium choro beate Marie uirginis deseruientium assignauit perpetuo et donauit. Conuersionem etiam beati Pauli agi solempniter instituit, et eodem die karitatem cum  ferina de decima in Giftene  dari fratribus ordinauit. In temporalibus ita prudenter agebat, quod nociua remouit, alienata recollegit, utilia construxit. Turrim quoque in superiori castro Wincenburg a domno Theoderico de Stockem recuperauit, et eandem ad unam domum exaltauit, et mansionem episcopi emendauit, pulcris edificiis sicut liquet. Montem etiam Bawarorum in eodem castro, et aduocatiam Hildensem, et uillicationem in Clowen  illis de Escherte iniuste ocupantibus expediuit. Castrum et ciuitatem Rosendal  construxit et muniuit, ad cuius emptionem edificationem, et obsidionis liberationem nec non ad Peyne  ciuitatis obsidionem expendit monete Hildensemensis octo milia talentorum. Turrim quandam Scherstede   in area sua iniuste constructam diruit penitus et destruxit. Emnam  ciuitatem obsidens cepit et captam destruxit. Similiter Insulam  castrum apud nostram ciuitatem situm, in quo uiolatores pacis se receperant, expugnauit et destruxit. uidens etiam angarias et oppressiones liberorum minoris comicie iuxta Nortwolt, emit eandem a comite Conrado de Lewenrod  trescentis octoginta libris monete Hildensemensis. Tandem ultimis diebus suis considerans periculum et grauamen transeuntium Popenburg, emit partem eiusdem castri ducentis uiginti libris, et minorem turrim decem libris, et edificauit ibi mansionem cum officinis suis constantem fere centum libras, nec sinebat noua telonia institui, unde uiatores solent indebite molestari. Ceterum  medietatem aduocatie in Scherstede  emit sexcentis quinquaginta libris, et edificauit ibi castrum onerosis sumptibus et expensis, pro quibus quedam bona ad episcopalem mensam pertinencia obligauit, et obligata reliquit [94 1Kb] . In causa quoque Goslariensis ecclesie expendit examinati argenti ducentas marcas, et in figura iudicii per legitimas probationes obtinuit quod eadem ecclesia subiecta erit in spiritualibus episcopo Hildensemensi. Preter hec omnia diocesim nostram a iurisditione ducatus, quam iurisditionem domnus Otto dux Brunesuicensis sibi usurpare coram domno imperatore et principibus in curia solempni apud Magunciam, intendebat , prudenter liberauit, ibidem  uoce publica protestans coram omnibus, Hildensemensem episcopatum nullius dominio, nullius ducatui, preterquam solius episcopi subiacere; et hoc fuit ab uniuersis principibus approbatum. Quatuor etiam uicibus existens episcopus in negotio crucis et ecclesie Romane et proprie Alpes transiuit magnis laboribus et expensis. Ex promotione etiam  sua monasterium nostrum est nouis trabibus et tignis et tegulis instauratum, et cooperantibus fidelium elemosinis cupro tectum. Domum etiam episcopalem Hildensemensem, que per stillicidium deprauata fuerat, bonis asseribus tegi fecit. Hiis omnibus feliciter peractis, cum se insufficientem ad regimen ecclesie reputaret, tum propter senium, tum propter scisma quod fuit inter sedem apostolicam et imperium, ab electo Ferrariense tunc [95 1Kb] apostolice sedis legato cessionem petiuit et obtinuit, cedens loco non dignitati. Moratusque apud fratres Predicatores aliquamdiu, propter discordiam tempore electionis in ecclesia nostra motam ciuitatem nostram relinquens, profectus est Schonowiam, ubi ad Dominum migrans feliciter requiescit. Rexit autem  ecclesiam nostram 27 annis, et post cessionem suam in tercio anno 15 Kalendas Ianuarii, obiit anno Domini 1249 [96 1Kb] .



HEINRICUS [97 1Kb] 29us.

Post cessionem uenerabilis patris ac domini episcopi Conradi, domnus Heinricus Hyllegunstadensis ecclesie prepositus in episcopum nostrum eligitur, sed postulatio facta de domno Hermanno sancti Cyriaci in Brunswihc preposito electionem ipsius multipliciter perturbauit, adeo ut a rege inuestitus, ab archiepiscopo confirmatus, possessionem quietam nostre ciuitatis habere non posset, et omnibus castris ecclesie et oppidis ab aduersario suo occupatis, excepto uincenburg, ad reprimendas suas ac suorum iniurias ad domnum papam Innocentium  quartum, qui tunc Lugduni morabatur, accessit; pro cuius mature persone reuerentia nec non Sifridi Maguntini archiepiscopi precum instantia licet in principio sui introitus domnus papa et tota curia circa eum benigne mouerentur, tamen uariis sugestionibus multorum nobilium amicorum dicti postulati, negotium iam dicti episcopi mansit per annum et amplius in suspenso. Tandem uenerabili patre ac domino Argentenensis ecclesie episcopo exsecutore obtento, cum multis gratiis a sede apostolica sibi collatis, a domno papa honorifice est dimissus. Domnus uero Argentenensis, quemadmodum in mandatis receperat, prenominato episcopo cum iuris iusticia uniuersa ac singula redintegrari  precepit, suarum sententiarum banno contradictores ac rebelles compescendo. A cuius sententiis aduersarii appellantes, procurauerunt partes ad presentiam domni pape scitari; ubi postulato personaliter comparente, procuratoribus sepe dicti episcopi etiam astantibus, prefatus postulatus de ore domni pape, cum silentio sibi inposito, super ecclesia Hyldensemense  sentenciam contrariam reportauit. Licet dictus episcopus multis discordiis suo tempore fuerit occupatus, pro quibus multa bona ad mensam episcopalem pertinentia obligata reliquisset, tamen utilitatibus ecclesie in quibus potuit prouidere curauit: aduocatiam enim uillicationis in Hardessehem, quam domnus Conradus ecclesie nostre episcopus a Conrado de Piscina ministeriali ecclesie absoluerat, ipse postmodum a comite Meinhardo de Sladen, a quo iam dictus de Piscina eam in feodo tenuit, diu inpeditam expediuit. Medietatem etiam castri in Honburg, quam nobiles fratres Ludolfus et Adolfus de [98 1Kb] Dasle in feodo ab ecclesia tenuerunt, pro trecentis libris ab eisdem absoluit, et ecclesie nostre condonauit. Idem etiam medietatem proprietatis in Empna  a domno Conrado quondam preposito Montis, uero herede, obtinuit ministerialibus ecclesie infeodari; qui postmodum de consensu dicti prepositi idem feodum pro mille libris nostre ecclesie obligarunt; residuam uero medietatem sepe dictus episcopus a comite Hermanno de Waldenberge  pro sexaginta quinque marcis et 5 solidis nomine ecclesie inpignoratam recepit, et ecclesie pro pignore pecunie reliquid. Idem etiam comeciam sitam iuxta Lenam  ab illis de Lutberge  , per mortem Bertoldi aduocati ipsis uacantem, ecclesie comparauit, et a relicta eiusdem aduocati et filia sua obtinuit sibi et suis successoribus 5 librarum redditus in Dammone ab annuo censu arearum, pro eo uidelicet ut eam a suis molestatoribus defensaret. Idem  etiam ad prebendam fratrum contulit decimam noualis in uorholt  , aduocatiam etiam in Dammone  , quam comites de Waldenberge in feodo tenuerunt, ab omnibus absoluit, et ecclesie per omnia expeditam reliquid. Obiit autem anno Domini 1257, 8 Kalendas Iunii, ordinationis sue anno 11 [99 1Kb] .



IOHANNES 30us episcopus.

Post decessum uenerabilis patris nostri ac domini Heinrici, pari uoto et unanimi consensu Iohannes, prepositus Sancti Mauritii, in ecclesie nostre episcopum eligitur; qui, quantum ad exteriorem hominem, se gerebat, ut tam maiorum quam minorum in se prouocaret affectum; qui etiam paci et utilitati ecclesie intendens, lapsa et alienata pro uiribus suis,  quantum potuit, reuocare studebat. Primum uidelicet a Lippoldo et Basilio fratribus de Escherde, aduocatiam uillicationis in Cherstede [100 1Kb] pro centum libris Hildensemensium denariorum ecclesie nostre comparauit. Item a Lippoldo de Antiquo Foro aduocaciam eiusdem loci pro 34 talentis. Item a Lippoldo  de Escherde partem castri Depenowe pro 70 Bremensis argenti. Item ab Ecberto castrum Luttere  pro quingentis marcis examinati argenti, 20 marcis minus, et 25 mansos. Item in eadem uilla a Iohanne camerario 2 mansos pro 13 talentis. Item in eadem uilla a comite Henrico de Waldenberge 17 mansos expeditos et 7 mansos infeodatos pro 7 marcis examinati argenti. Item a comite [101 1Kb] Burchardo et comite Heinrico fratribus de Waldenberge emit uillam et ministeriales et quedam bona attinentia pro quadringentis marcis examinati argenti. Item acquisitione castri quod Peyna uocatur, et solutione debitorum Gunzilini filii Burchardi de Wulflebuthe, expendit mille et 10 talenta Hildensemensium denariorum. Item bona episcopalia ab antecessore suo  obligata, pro nongentis et quadraginta talentis Hildensemensium denariorum redemit; pro istis reliquit quedam bona episcopalia obligata. Item emit quatuor mansos ab illis de Ringelem, de quibus instituit dari in anniuersarii sui die ad quamlibet prebendam 8 denarios; camerariis et campanariis [102 1Kb] unum solidum, scolaribus 5 solidos, ad altare domine nostre candelam de una libra cere. Item contulit capitulo nostro 7 mansos in Ochtersem sibi uacantes de morte Heinrici filii Lippoldi Craz, ad agendum festum Iohannis ante portam Latinam sollempniter; et de eisdem bonis ordinauit dari cuilibet dominorum unum solidum, ministris altaris et illis qui preerunt choro duplicem portionem, duobus pueris qui cantabunt alleluia unum solidum, pauperibus  scolaribus decem solidos, camerariis et campanariis [102 1Kb] unum solidum, ad accendendas candelas circa chorum duas libras cere, et eodem die dabitur caritas de duobus ferculis pullorum cum pane et uino. Hic prefuit ecclesie nostre annis tribuis et dimidio; obiit autem anno dominice incarnationis 1261 [103 1Kb] , 18 Kalendas Octobris, ordinationis sue anno 4.



OTTO 31us.

Anniuersarius domni Ottonis ecclesie nostre episcopi 31. Hic illo quondam nobili Ottone duce de Brunswich patre  natus, Alberto et Iohanne fratribus suis in paterna hereditate succedentibus, primum in canonicum ecclesie nostre eligitur, deinde,  uacante ecclesia nostra per mortem uenerabilis patris episcopi Iohannis pie recordacionis, eo agente quartum decimum annum, in ecclesie nostre episcopum postulatur; postulatione uero de se facta usque in quintum annum pendente, a papa Urbano quarto confirmatur, et sic per eum in ordine subdyaconatus  ecclesia nostra per plures annos tam in spiritualibus quam in temporalibus gubernatur. Indicto uero concilio apud Lugdunum a papa Gregorio X, tunc primum eo in dyaconatus et presbiteratus ordines promoto, cum aliis cepiscopis ad concilium proficiscitur , ibique propter noticiam sui generis a papa benigne suscipitur, et de mandato pape a reuerendo patre Wernero archiepiscopo Moguntino ibidem in episcopum consecratur; quo reuerso prospere, pontificale officium est prout melius potuit pre diuersis occupationibus executus. Hic nimirum ab eo tempore quo nostram ecclesiam suscepit regendam usque in finem uite sue zelum Dei ad ecclesiam optinens, eam pro uiribus extollere studuit, bona quedam episcopalia a suis predecessoribus  obligata deobligauit, et quedam bona sibi suisque successoribus comparauit; ista uidelicet: ante castrum Poppenborch 10 mansos pro centum quinquaginta talentis, tres partes aduocacie in Chyerstede ab illis de Escherde, duas partes pro octoginta talentis, quandam comiciam iuxta Cherstede de hiis uillis: Hottenem, Luppenstede  , paruo Lobeke  et de aliis quibusdam uillis circumiacentibus, a Brunone de Gustede pro quinquaginta talentis; aduocaciam in Clowen [104 1Kb] a Sifrido de Rutenberge pro quinquaginta talentis; aduocaciam in Borchdorpe uersus Miricam  a Lippoldo de Escherde pro 40 talentis; piscaturam in Layna iuxta ruthe a domno Iohanne de Adenoys pro 14 talentis; castrum Hudhe cum quinque mansis,  prato cum molendino et duabus piscaturis a Hillemaro de Oberge pro ducentis marcis, et quasi funditus de nouo magnis sumptibus construxit. Comeciam Nowen [105 1Kb]  a comite Henrico de Woldenberge pro 120 marcis; aduocacias in Ringelem, in Uppem, in Solide  et comecias ad Soltga et ad Ris  , nec non ad proprietatem castri Werdere  et molendini et [106 1Kb] piscature, et 9 mansorum adiacencium a comite Ludolfo de Woldenberge pro quadringentis quinquaginta marcis, et idem castrum pro libero [107 1Kb] castro ecclesie obtinuit, ita quod dictus comes et sui heredes ipsum castrum eo iure obtinebunt, quo de Halremunt, de Sladem comites, et dominus de Honburg, sua castra tenere ab ecclesia dinoscuntur, eo adiecto, quod castrum iam dictum  sub quocumque eciam pallio  per dictum comitem siue per suos heredes alienari non debet, sed pro loco et tempore castrum cum molendino, piscatura  et 9 mansis predictis, pro certo et constituto precio, uidelicet pro trecentis quinquaginta marcis, manebit ecclesie; de quibus quinquaginta marce iam per episcopum sunt solute. Item allodium ueteris uille ante Hildensem alienatum pro octoginta talentis recuperauit. Castrum Woldenberge cum indagine castri tantum a [108 1Kb] comitibus de Woldenberghe pro mille quingentis marcis, quod in parte australi magnis eciam sumptibus pro parte murauit. Allodium ad Rod iuxta Woldenberge et pratum castro adiacens pro 70 marcis; uillicationem Holle, quam obligatam inuenit, pro centum quinquaginta marcis absoluit. Aduocaciam in Holle et comiciam ibidem, nec non gograuiam de 15 uillis a comite Ludolfo de Woldenberge pro 144 marcis, et aduocaciam in Badekenstede   ab eodem pro 26 talentis, item maiorem comiciam, que incipit a Scirbeke iuxta Harlessem et protenditur per Heuer usque ad fontem Sebbettessen ab illa parte Gandersem, et usque ad pontem Olkessen  , et quartam partem comicie super Amberga  , a comite Hermanno de Woldenberge pro quadringentis marcis; aduocaciam in Sibbethtessen de bonis custodie a Hugone de Holthusen pro 20 marcis; stagnum iuxta Eddessen et molendinum Berge cum piscatura; siluam quandam in Harto  que dicitur Wrochterewolt, a multis echtwardis pro magna summa pecunie expediuit, et ecclesie obtinuit. In Tyderingerod quinquaginta echtwardos a Lyppoldo de ureden pro 24 marcis, decimam in Hemmendorpe uacantem sibi suisque  successoribus retinuit; domum episcopalem in Hildensem, quasi dirutam, muro, trabibus, tecto lapideo refecit, et aliis edifficiis instaurauit. Cenaculum in Poppenburch et turrem paruam adiacentem lapidibus texit. Castrum Wincenburg a Beyerberg usque ad ualuam murauit; ualuam lapideam ante castrum Peyne construxit et lapidibus texit; testudinem in castro similiter lapidibus texit, et alia edificia in eodem castro fere omnia innouauit; feodum eciam castri ciuitatis et comicie Peyne a comite Widekindo de Poppenborch expediuit, qui illud in manus suas libere resignauit; aduocaciam in Lapidibus a Iohanne et Conrado Acken expediuit. Item a domno Heinrico de Honborch in placitis obtinuit quod liberum erit ecclesie redimere castrum Honburg quocumque  anno semper infra festum pasche et Walburgis pro trecentis libris Hildensemensium denariorum. Item camerarius marscalcus, pincerna, officiati  episcopi, de suppellectili quorundam predecessorum suorum episcoporum de facto se ingesserant, quod episcopus penitus aboleuit. Quid plura? Ecclesia siquidem per ipsum incrementum longe amplius recepisset, si et domestica et fratrum persecucio non fuisset; unde iniquo consilio actum est quod dux Iohannes armata manu contra episcopum et ecclesiam processit, et non tantum laycorum quantum ecclesiarum possessionibus dampna grauia irrogauit. Pace tandem inter episcopum et ipsum ducem intercedente, eisque in amicicia firmatis ad inuicem, ecce dux Albertus senior, set aliis inmanior, stimulo inuidie contra fratrem suum episcopum agitatus, ipsum et ecclesiam humiliare disposuit, quod opere imposuit; quia non contentus  quod ecclesiam circumuenit in multis, sicut etiam in illis quinque uillis ad comeciam Soltga antiquo iure spectantibus, quas marchio Otto de Brandeborch eidem duci contra iustitiam adiudicauit, episcopo tamen contradicente et reclamante, eciam suscitauit ecclesie aduersarios; quibus ad ledendum eam rapinis et incendiis per terram ducis liber patebat transitus et securus ad municiones suas recursus. Igitur ab episcopo gracia consilii ad ducem Iohannem recurritur, qui cum diuersis placitis hinc inde seruatis, frater fratri apud fratrem optinere non posset, misertus fratris promittit auxilium, et nichilominus eo procurante cum archiepiscopo Bremensi et dominis inferioribus nec non cum Ottone et Alberto marchionibus de Brandeborch in fauorem  episcopi contra ducem ualide inspiratur. Sed ecce iniqua sorte dux Iohannes premoritur , et dux Albertus tutor admittitur; unde et ex morte huius et metu alterius pene moritur auxilium ecclesie repromissum. uerumptamen episcopus et Magdeburgensis ecclesie et marchionum confisus auxilio, se contra fratrem pro ecclesia inuitum opposuit, eoque in principio uiriliter contra fratrem agente, predictis uero in ferendo auxilio torpentibus, Cherstede et Empne municiones ecclesie per ignis iacula capiuntur, et pociores ministeriales ecclesie inibi captiuantur . Ex hac magna ruina ecclesie fit ingens dolor ab omnibus; sed episcopus, quem plus dolor angebat, plus doluit, et in tantum  in eo dolor inualuit, quod sibi, ut creditur, prestitit causam mortis. Ipse enim tactus uehementi dolore intrinsecus, tamquam sue mortis prescius sexta feria ante, sicut [109 1Kb] anno Domini 1279 in die beati Olrici, qui feria tercia tunc occurrit, carnis persoluit debitum [110 1Kb] , fratribus in capitulo conuocatis, de nouali in Emberke, quod ex concessione omnium quorum intererat exstirpari fecerat, suum coram fratribus testamentum condidit, et illud cum proprietate et decima nec non cum omni iure, sicut ipse tenuit, super reliquias beate uirginis obtulit, liberum relinquens capitulo quatinus de eisdem bonis  post mortem suam ordinarent prout secundum Deum anime sue saluti expedire uiderent: unde ex ordinatione capituli de eodem nouali in anniuersario ipsius dabitur communis karitas, de pullis pane et uino, fratribus et uicariis uniuersis: cuilibet fratrum 20 denarii, cuilibet uicariorum 10, tribus campanariis solidus, tribus cameraris solidus, qui coadiuuabunt campanarios ad pulsandum, pauperibus scolaribus 12 solidi. Episcopus eciam quasdam proprietates bonorum pauperum scolarium contulit, pro quibus in nocte anniuersarii eius de illis 12 solidis procurabuntur; duo cerei de tribus libris cere ponentur, unus ad altare beate uirginis in choro, alter ad sepulchrum episcopi, qui ardebunt de una uespera ad aliam. Memoratus eciam episcopus et  personarum et ecclesie utilitati prospiciens, ipsa hora [111 1Kb] qua testamentum suum condidit, ad deuotam supplicationem capituli, annum gracie de beneficiis que de manu episcopi tenentur, capitulo indulsit; et prepositus Iohannes de suis beneficiis, et capitulum de obedientiis similiter indulserunt; hoc modo uidelicet quod quicumque fratrum ante diem beati Iacobi moritur, noua sequentis anni percipiet, prout in ipsius episcopi et capituli litteris plenarie continetur. Episcopo in die beati Olrici, qui tunc feria tercia occurrit, ut dictum est, premortuo ecce dictu mirabile sed Deo non impossibile subsequitur: infra 6 ebdomades, eodem die quo episcopus dux Albertus post moritur , tamquam Dei iudicio euocatus. Rexit autem episcopus  Otto nostram ecclesiam, tempore postulationis sue connumerato, 19 [112 1Kb] annis et perfecte mensibus 7.



SIFRIDUS 32us [113 1Kb] .

Defuncto uenerabili patre domino nostro Ottone episcopo, Siffridus Magdeburgensis ecclesie decanus, de domo nobilium de Querenuorde trahens originem, uir per omnia magnanimus litterarum scientia, morum honestate, multisque pollens uirtutibus, in nostrum episcopum, consulentibus et amminiculum ad hoc prestantibus uenerabili Bernardo sancte Magdeburgensis ecclesie electo, et illustri Alberto de Brandeborch marchione, qui eodem tempore ecclesiam nostram uiduatam contra Albertum ducem de Bruneswich ipsam inpugnantem uiriliter defendentes,  in ciuitate Hildeneshem cum copioso exercitu moram trahebant, canonice est electus. Qui cum confirmationis et consecrationis munus ab archiepiscopo Moguntino et regalium inuestituram a serenissimo Romanorum rege Rodolfo esset adeptus, ecclesiam nostram, quam ex eo quod munitiones Tzerstede et Empna per ducem predictum penitus destructe et non pauci ibidem ministerialium et uasallorum ecclesie erant capti, grauiter perturbatam inuenit, pro uiribus suis studuit reformare. Ipso namque duce post paucos dies defuncto, captiuos data non modica pecunia liberauit, et procedente  tempore munitiones destructas Empnam [114 1Kb] uidelicet et Tzerstede restaurauit. Empnam tamen in loco tutiori locatam, mutato nomine Gronowe appellauit. Set ecce Alberto duce, ut premittitur, sublato de medio, filii eius Henricus  Albertus  et Wilhelmus  duces, paternis uestigiis inherentes, contra episcopum et ecclesiam ferociter eriguntur. Quibus cum episcopus fortiter repugnaret, factum est sinistro euentu, ut de precipuis ministerialibus et uasallis ecclesie in castro Campe  , ad quod gratia presidii se receperant, ipso castro per duces aliquamdiu arta obsidione uallato ac demum expugnato, septuaginta uel circiter caperentur. Ex quo tantum periclitata et deiecta fuit ecclesia, quod uix recuperandi aut resurgendi spes aliqua habebatur.  Episcopus tamen in Domino confidens, et murum defensionis pro ecclesia se opponens, minime desperauit. Orta namque inter fratres seu duces ipsos discordia, ipse duobus eorum Wilhelmo uidelicet et Alberto confederatur, a quibus et castrum Stouphemborch  sibi optinuit pro certa pecunie quantitate stipendiorum nomine obligari, contra tertium se et ecclesiam defensurus. Factis itaque diuersis insultibus et conflictibus hinc et inde episcopus nonnullos de parte aduersa milites ac famulos captiuauit, per quos plures suorum a captiuitate absoluit, et rursus ad defensionem ecclesie se muniuit. Hiis ita gestis Albertus et Wilhelmus duces opidum fratris eorum ducis Henrici Helmenstat nomine,  cooperante sibi episcopo obsederunt; ciuesque obsidione artati, datis treugis hinc et inde, potiores milites non paucos tam de parte episcopi quam ducum ad se in opidum mitti petierunt, tamquam de pace et concordia tractaturi. Quibus introgressis et ad hospitia iam receptis nichilque mali suspicantibus, infideles ciues uerba pacis in ore gerentes et in pectore non habentes, portas opidi concluserunt, et eos intra crudeliter occiderunt [115 1Kb] . Quod factum lugubre toti patrie causam prestitit lamentandi. Deinde ex mandato Romanorum regis predicti pace iurata inter principes et nobiles Saxonie, dux Henricus de castro Harlingeberch  omnibus circumuicinis dampna uaria irrogauit; unde dicti principes, in quorum etiam numero episcopus existebat, ac nobiles  Saxonie contra ipsum ducem, tamquam generalis pacis uiolatorem, dictante ipsius regis sententia insurrexerunt et castrum Harlingeberh obsederunt. Cumque idem dux ad liberationem ipsius castri festinaret, inito maximo cum principibus et nobilibus conflictu subcubuit, castrumque Harlingeberch  captum fuit. Per cuius captionem ipse episcopus iudicium ad Bocla  , quod dux Albertus et filius eius Henricus dudum contra iustitiam detinuerant, occupatum recuperauit , et ipsum castrum coram se tamquam loci illius iudice seculari proscribi et data sententia fecit funditus demoliri. Et procedente tempore in loco haut longe posito castrum Leuenborch  magnis sumptibus construxit, per quod plura bona ac iura ecclesie abstracta et distracta ad ecclesiam reuocauit. Henricus uero et Albertus duces tam de castri constructione, quam etiam iurium ac bonorum ecclesie reuocatione dolentes, ipsum castrum Leuenborch, cum adhuc esset nouella plantatio, grandi exercitu obsederunt; set cum episcopus ad repellendum eos se fortiter  prepararet, magnanimitatem eius uidentes et constantiam in sancto [116 1Kb] proposito, recesserunt, machinis in campo et aliis instrumentis bellicis, que ad expugnandum castrum apportauerant, derelictis. Eodem tamen anno hiidem duces magno congregato exercitu, super Fusennam fluuium  prope Olesborch castrum multum preiudiciale ecclesie erexerunt, et nomen inponentes Lowendal occuparunt. Episcopus uero ne liber ac frequens ipsis de castro predicto ad inuadendum ecclesiam pateret introitus, aliud castrum, cui nomen impositum est Papenborch, in loco non multo plus quam ad iactum sagitte remoto erexit, et multis muniuit armatis: per quod castrum Lowendal manutenentes fuerunt artati ac religati in tantum ut, qui antea obsederant,  obsiderentur, factique ex obsessoribus sint obsessi. Demum uero ipsis in castro Lowendal defitientibus, et in castro Papenborch profitientibus, castrum Lowendal capitur, et tam hoc quam illud penitus demolitur. Quid plura? illustris Otto, dux Luneborch, castrum Calenborch  super Laynam fluuium construxit; quod quia uergebat in maximum ecclesie detrimentum, episcopus sustinere non ualens nec uolens, contra ipsum ducem insurrexit, et modis quibus potuit impugnauit. Ipse uero Otto dux cum Henrico et Alberto ducibus de Brunswich conspiratione facta contra ecclesiam, assistentibus eis Ottone et Hermanno de Brandeborch marchionibus et nonnullis aliis principibus ac nobilibus, magno collecto exercitu terras ecclesie inuaserunt,  duasque turres lapideas Stederdorp uidelicet et Oberge, quorumdam militum fidelium ecclesie mansiones ceperunt, easque incastellantes firmiter munierunt, de illis et aliis suis munitionibus terram et ecclesiam grauissime impugnantes. Episcopus uero  magnanimus in aduersis desperare aut deprimi non consuetus, set in domino Deo suo confisus, conductis armigeris et stipendiariis innumeris uim ui tum cum moderamine tum sine moderamine repellebat. Nam eadem durante guerra, quasdam munitiones ducum, uidelicet Uslere, Euerborch, Geueldehusen et Echte  cepit et destruxit, ac in pluribus conflictibus, concedente domino Deo, a quo est omnis uictoria, triumphauit, sibique in hac eadem guerra tantum supercreuit, quod plura debita persoluit, in quibus antea tenebatur. Demum uero inter episcopum ex una, Ottonem de Luneborch et Albertum de Brunswich duces parte ex altera, Henrico duce excluso, castris etiam Oberge et Stedemdorp primitus dirutis, compositio ordinatur. Et cum dux Otto  castrum Calemberch sone  includeret, pontem ante castrum super Laynam a sona eadem episcopus excludebat. Dux autem Henricus ecclesiam adhuc impugnans, castrum quoddam Mosborch nuncupatum in terminis cometie Bocla construxit, quod statim episcopus et alii, quibus constructio huiusmodi uidebatur incongrua, circumdantes, penitus euerterunt. Ipso nichilominus duce in persecutione ecclesie perdurante, ac nobilibus uiris de Werdere, et de Sladen comitibus sibi assistentibus, per ipsum episcopum castrum Werdere  aliquanto tempore obsessum capitur et destruitur. Castrum Walmoden ad reprimendos ducis Henrici predicti insultus, qui de castro Luttere irrogabantur, nongentis et quinquaginta  puri argenti marcis ecclesie conparatur. Castrum uero Sladem grauiter obsidetur. Tandem conpositione inter ducem et episcopum ordinata, episcopus graues inpugnationes et guerras postea non sustinuit; set pace aliquali ante finem uite sue, modico tamen tempore, fruebatur. Inter hec autem que superius dicta sunt, castrum Rutam  in loco ubi Layna et Indistria confluunt sumptuose construxit, propter quod ab Ottone duce Lunenburgensi graues impugnationes et guerras longo tempore est perpessus. Pace tamen inter eos facta , episcopus in placitis obtinuit donari sibi et ecclesie a duce predicto proprietatem castri Lowenrode et opidi Honouere; quod tamen idem dux ab episcopo recepit in feudum, datis tantummodo centum marcis.  Hoc autem factum est episcopo et ecclesie in recompensam castri Huden, quod dux destruxerat antedictus. Quandam etiam partem castri Popenborch ab impetitione Gherardi comitis de Scowenborch data pecunia expediuit. Castrum Herste  prope Gotinge comparauit, quod postea per traditionem captum destruitur. Castrum quoque Westerhoue   ecclesie nostre perutile cum suo comitatu mille et uiginti marcis puri argenti sibi et suis successoribus comparauit. Aduocaciam in urbe a Ludolfo camerario absoluit. Aduocatiam in Hasikenhusen  a Lippoldo de Dalem milite acquisiuit. Palatium episcopale in multis edifitiis emendauit, cappellamque ibidem de nouo construxit, ubi et quatuor canonicos instituit, quibus ad uictum quadraginta libras Hildensemensium denariorum de oblationibus et obuentionibus ecclesie sancti Andree nec non preposito eiusdem ecclesie siue archidiacono ciuitatis 12 libras dari annis singulis ordinauit. Tres etiam mansos in Reden sibi uacantes adiecit canonicis antedictis. Nouissimis autem diebus suis cum aliquali pace, ut dictum est superius, frueretur, castrum  Hundestruge et opidum Dasle  cum adiacente comitatu mille et nongentis marcis emptionis titulo conparauit, relinquens ea pro maiori parte suis successoribus exsoluenda . Licet itaque dictus episcopus cunctis pene temporibus quibus nostram rexit ecclesiam potentum principum et aliorum duris persecutionibus circumclusus, grauiumque guerrarum tumultibus fuerit occupatus, et a tribulatione malorum et dolore uexatus: utilitatem tamen ecclesie nostre tam in spiritualibus quam in temporalibus prospicere non neglexit, immo eam utrobique, ut ita dicamus, et inter pressuras exaltauit et inter angustias dilatauit. Et ut de temporalibus superius dicta sufficiant, in spiritualibus sicut  infra scribitur se habebat. Quamuis enim temporalibus intentus, aduersariorum ac principum non timuerit principatum; totis tamen uisceribus diligebat Christum regem. Nam diuinum offitium libenter audiebat, fatiens omni die missam coram se per notam decantari, nisi magna eum in hoc necessitas impediret. Et quandocumque nouem lectionem festum aliquod agebatur, non solum missam set et matutinum ac uespertinum officium tonatim cum pausa et intentione multa cum suis clericis decantauit. In maioribus etiam festiuitatibus et ordinationibus clericorum ac uelatione sacrarum uirginum aliisque pontificalibus officiis cum per se sacra missarum solempnia celebraret, tanta sibi uirtus et deuotio a Domino est concessa, ut in lacrimas prorumperet,  et imbre lacrimarum suam fatiem irrigaret, deuotionique adeo deditus existeret, ut ea que cantanda aut dicenda erant, uix posset dicere aut proferre, set uerba singultibus interrumpere [117 1Kb] oportebat. Sacre etiam uisitationis officium multis annis a suis predecessoribus intermissum cum magna sedulitate exercuit, euellendo et dissipando noxia, edificando  et plantando proficua, corrigendo ac reformando tam in capite quam in menbris, que correctionis ac reformationis nouit studio indigere, non querendo que sua essent, set que domini Iesu Christi, et in persona sui ante omnia ostendendo uita et conuersatione, uerbo pariter [118 1Kb] et exemplo, qualiter subditos in domo Domini oporteret laudabiliter conuersari. Multa quidem et alia que contemplationis et actualitatis existunt, gessit hic pontifex gloriosus, que non sunt scripta in libro hoc, ne legentibus uel audientibus tedium generarent; hec autem scripta sunt, ut sciatur per omnia ualuisse et multis uirtutibus claruisse. Rexit autem ecclesiam nostram annis 30 et [119 1Kb] mensibus 10. Anno enim dominice incarnationis 1310, pontificatus sui 31, quinto Kal. Maii  debitum carnis exsoluens, migrauit ad Dominum [120 1Kb] , relinquens ecclesiam honore et potentia emendatam, set multis, ut uerum fateamur, debitorum honeribus agrauatam.



HENRICUS 33us [121 1Kb] .

Huic successit uir utique uenerabilis Henricus, ecclesie nostre decanus, de illustri comitum de Woldenberge prosapia oriundus [122 1Kb] . Qui castrum Hundesruge ac opidum Dasle cum comitatu adiacente a serenissimo Henrico de Lutcelenborch tunc Romanorum rege, postea autem imperatore, ecclesie nostre perpetuo uniri, seque et successores suos de eisdem inter cetera regalia, que nostra ab imperio tenet ecclesia, obtinuit infeudari .  Et procedente tempore, castrum opidum ac comitatum huiusmodi persoluit, quia a predecessore suo, qui ea conparauerat, nondum fuerant persoluta. In principio promotionis sue burgenses ac ciues ciuitatis nostre in magna ac tanta rebellione et pertinatia positos, quod fidelitatis sibi prestare homagium noluerunt, bona sibi in ciuitate Hildensemensi per resignationem uasallorum suorum uacantia occupauerunt, et in multis aliis se opposuerunt que nostre respiciebant ecclesie libertatem, conpetenti moderatione compescuit. Collecto namque magno exercitu, ciuitatem obsidens, castrum Sturewold  construxit [123 1Kb] , eosque subtractis molendinorum et pascuorum solatiis in tantum artauit quod infra paucos dies cum ipso conposuerunt, deditionem sibi et  fidelitatis homagium facientes, ac saluas relinquentes ab ipsis inuasas ecclesie libertates. Inter articulos conpositionis huiusmodi specialiter est expressum quod porta retro urbem, per quam itur ad Sanctum Paulum, multis annis continue clausa, manebit ammodo reserata. Et ut omnis inter clerum ex una, et burgenses parte ex altera, dissensionis amputetur  materia in futurum, et litigiorum dispendiis uia, quantum est possibile, precludatur, statuto et priuilegio perpetuo est firmatum quod, si inter clerum et burgenses super libertatibus aut emunitatibus ecclesie aut re aliqua questio orietur, quidquid canonici nostre ecclesie iustum esse suis affirmare uoluerint iuramentis, absque ullius contradictione saluum eis in perpetuum permanebit. Omni etiam anno, quando noui consules sunt statuti, hiidem consules ab episcopo aut capitulo requisiti, uenient ad presentiam eorundem, et tactis sanctorum reliquiis iurabunt quod omnes portas ciuitatis fideliter tenebunt et custodient, et quod specialiter Sancti Pantaleonis et retro urbem portas episcopo aut capitulo siue die siue nocte in omnibus eorum necessitatibus  reserabunt. Item omni anno feria secunda in capite aduentus [124 1Kb] in generali capitulo iurabunt dicti consules, se omnes libertates et emunitates ecclesie, in quantum possunt, fideliter defensuros. Hiis uero ita conpositis, castrum Hoinboke  una cum domino de Homborch, auxiliantibus ad hoc utcumque quibusdam aliis principibus, potenter obsedit, obsessum cepit, captumque fecit funditus demoliri. Opidum Bokenem mille et centum marcis ecclesie conparauit.  Cum illustri Ottone duce de Luneborch, qui opidum Honouere et castrum Lowenrode cum quibusdam comitatibus et bonis aliis ab ecclesia in feudum tenuerat et ab ipso recipere curauit, graues guerras habuit, plures conflictus iniit, in aliquibus succumbens et in pluribus  triumphans. Tandem conpositione facta, idem dux iam dicta bona ab episcopo recepit in feudum, et se uasallum ecclesie recognouit. Idem episcopus usurarum uoraginem, que animas deuorat et facultates exhaurit, que apud ciues Hildensemenses multum inoleuerat, ualde restrinxit. Castam uitam duxit, et pontificale officium deuote et cum magna sedulitate exercuit, sicut uir bonus, simplex et rectus, et recedens a malo, Dei et proximi habens zelum [125 1Kb] . Nouissime uero diebus suis mandatum apostolicum, sibi graue, subditis intollerabile, non ex amore iustitie, set odii fomite et liuore uindicte, ab emulis sibi dirigi procuratur. Unde ipse, presentiens tantum malum, surrexit sicut pastor bonus, qui posuit animam suam pro ouibus suis, sedemque apostolicam  adiit, pro fraude et dolo huiusmodi summo pontifici exponendis. Ubi in prosecutione iuris sui febre tactus, pro grege suo mortuus est, et in monasterio sancte Clare Auinione honorifice [126 1Kb] tumulatus anno Domini 1318, 3. Idus Iulii, pontificatus sui anno 9. In eius anniuersario dabuntur de decima in Solede cuilibet dominorum presenti 7 denarii et dimidia  stopa uini, uicario 4 denarii et quarta uini, magistro maiori, subcustodi et succentori similiter, candela de libra cere, scolaribus 5 solidi, camerariis et campanariis 3 solidi [127 1Kb] .



OTTO 34us.

uenerabili patre domno Henrico de Woldenberghe episcopo nostro Auinione feliciter defuncto, de quo sufficiens scriptura superius reperitur, successit ei patruus eius domnus Otto de Woldenberghe, prepositus Montis sancti Mauritii, in episcopum nostrum concorditer electus. Hic in principio ingressus sui habuit conflictum cum quibusdam oppressoribus terre nostre, uidelicet de Engelinghborstel et de Monikhusen  prope uillam Osleueshen  , et Deo uictoriam nostris concedente, hostes  aut capti aut interfecti aut fugati succubuerunt; de quorum captiuitate dominus noster episcopus magnam extorsit pecunie quantitatem, unde ipse et sui locupletati fuerunt. Ipse uero tamquam fidelis et bonus dispensator, pecunias sibi taliter prouenientes in utilitatem ecclesie nostre conuertens, castra et bona episcopalia per predecessores suos inpignorata seu alienata recuperauit et redemit. Castrum uero Luttere et officium in Barke et aduocaciam in Caleuelde  a ducibus Brunswicensibus pro tribus millibus et 60 marcis emit, et pecunias pro quibus predecessor suus domnus Syffrydus episcopus castrum Lindowe  a nobilibus de Plesse comparauit, nondum solutas persoluit, et in eodem castro palacium inexpugnabile cum alto muro construxit.  Castrum Sturwolde quasi ex toto solempnibus et inexpugnabilibus edificiis, prout liquet, preter palacium antiquum, quod patruus suus immediatus predecessor domnus Hinricus episcopus edificauit, magnis sumptibus construxit. Et quamplura edificia in aliis nostre ecclesie castris diruta, que omnia describere difficile esset, ipse reedificari procurauit. Ipse etiam adhuc prepositus Montis existens, ad laudem et honorem omnipotentis Dei et gloriose matris eiusdem uirginis Marie quandam missam, uulgariter auream dictam, singulis annis sabbatho proximo post communes  ab omni clero tam religioso quam seculari solempniter in ecclesia nostra instituit decantari , deputans ad hoc  de decima in Zolde largam et bonam consolationem in eadem missa presentibus ministrandam. Item  ordinauit duas faculas annis singulis per totum aduentum ob reuerentiam ympni  ueni Redemptor in choro nostro ante pulpitum ad completorium incendendas et ardendas, et cuilibet scolari in eodem completorio presenti eciam undecumque uenienti unam similam per prepositum nostrum tribuendam. Insuper festum beate Elizabeth cum cantu et consolacione solempnibus in ecclesia nostra pro duplici festo peragendum instituit atque redditibus dotauit. Anniuersarios domnorum Siffrydi et Henrici episcoporum nostrorum, predecessorum suorum, et suum proprium in ecclesia nostra solempniter singulis annis peragendos cum bona administratione ordinauit. Rexit autem ecclesiam nostram in summa et tranquilla pace sic quod cum suis omnibus subditis  multum fuerat locupletatus, et taliter quod uillane in pluribus uillis sue terre cum bonis uestibus et mantellis de uario foderatis incedere uidebantur, disponente Domino et cooperantibus sibi fauore et amicicia nobilium principum Ottonis de Luneborch et Ottonis de Brunswich ducum, pacis et iusticie filiorum. Omnibus itaque per dictum domnum Ottonem episcopum pro utilitate et commodo ecclesie nostre tanquam per bonum et fidelem pastorem laudabiliter et feliciter consumatis, anno ordinationis sue 16o debitum humane condicionis exsoluit  [an. 1331, Aug. 22], et in ecclesia nostra ante altare omnium sanctorum requiescit [128 1Kb] . Cuius memoria et [129 1Kb] benedictione sit eterna. Amen.



HENRICUS 35us.

 Huic successit  [Aug. 28] uenerabilis pater domnus Henricus, illustris [130 1Kb] ducis  de Brunswich filius, in cuius electione detestabile scisma surrexit. Nam quidam de dominis nostris adherebant electioni sue, alii uero domno Erico de Schowinborch per apostolicam sedem prouiso, cui eciam ciues Hildensemenses adheserunt, tum propter ipsius domni Henrici potenciam, tum propter deprauacionem monete nostre per illos forte factam; quidam uero de consulibus Hildensemensibus dicto domno Henrico fauentes fuerant de ciuitate expulsi. Remanentes autem et dicto domno Erico auxilium prestantes, ferociter cum magnis gwerris diocesin nostram inuaserunt. Nam opidum Dam domno Henrico  adherens ceperunt et funditus destruxerunt, ut apparet cooperantibus eis ad hoc quibusdam ecclesie  nostre uasallis [131 1Kb] . uolens autem dictus domnus Henricus abducere aque fluxum Indistrie a molendino episcopali, conflictum habuit cum incolis ciuitatis prope ciuitatem, qui preualuerunt; quidam uero de suis in fugam conuersi occubuerunt, quorum aliqui interempti, nonnulli captiuati fuerunt. Dictus uero domnus Ericus uolens cum uiris armatis ciuitatem ingredi, multis de ciuitate sibi obuiantibus prope uillam Haze  et eum introducere uolentibus, dictus domnus Henricus cum suis illos inuasit et debellauit triumpho potitus. Post hec facte sunt treuge ad decem annos ; quibus finitis, maior est exorta guerra quam fuit antea, que quasi ad tres annos durauit, in quibus plura ecclesie nostre castra et bona episcopalia ac quorumdam monasteriorum  et collegiorum inpignorata fuerunt et eorum aliqua penitus alienata. Domno uero Henrico in huiusmodi gwerra deficiente et quasi desperante, Deus omnipotens meritis gloriose uirginis Marie sue matris, in quam plenam et firmam habuit confidenciam, uictoriam sibi contulit de inimicis suis in prato infra Sturwoldis et ciuitatem, quorum multi fuerunt submersi et quam plures abducti captiui. De qua uictoria in tantum fuit ditatus et aduersarii sui taliter suppeditati, eciam dicto domno Erico tunc interim defuncto, quod ex tunc in singulis factis suis prosperabatur; ciuitatenses eciam uidentes se deficere, gratie dicti domni Henrici se submiserunt, sic quod inuicem amicabiliter pacificati et concordati fuerunt . Sed in emenda huiusmodi controuersie  dicti ciuitatenses singulis septimanis apposuerunt 12 talenta Hildensemensium denariorum ad satisfaciendum lapicidis, carpentariis et aliis laborantibus in edificacione castri Marienborch, quod ipse domnus Henricus tunc edificauit et construxit, quoadusque dictum castrum perficeretur [132 1Kb] . Deinde domino Deo prestante, dictus domnus Henricus ad gremium matris ecclesie regressus, a sentenciis excommunicationis, quibus per domnos apostolicos Clementem et Innocencium, eo quod prouisioni dicto domno Erico per sedem apostolicam facte se opposuit, innodatus extiterat, per eundem Innocencium absolutus [133 1Kb] sibique de ecclesia nostra de nouo prouisum fuerat . Igitur sic reconsiliatus et premissis gwerris et tribulacionibus cessantibus ac tranquilla  pace succedente, castra ecclesie inpignorata et bona mensalia pro toto suo posse recuperauit. Castra uero Woldenstein, Sladum et Wydenla  pro magna pecunie summa ecclesie nostre conparauit; castrum  Marienborch de nouo construxit, Woldensteyn a nobili Siffrydo de Homborch, Sladum a Meynekone ibidem comite , Wydenla ab illis de Gowisch emit, et eadem castra ubicumque diruta fuerant reparari ordinauit . Cuius anima in pace perpetua requiescat. Amen.



IOHANNES SCHADELANT 36us.

Post obitum domni Henrici de Brunsuich domnus papa prouidit de episcopatu Hildensemensi cuidam uenerabili et bono uiro de ordine Predicatorum, sacre theoloye doctori, quem uulgariter uocabant episcopum Iohannem Schadelant. Qui in principio introitus sui requisiuit de libris diuinis et legalibus predecessorum suorum. Tunc officiati curie ostendebant ei loricas, clipeos et galeas, dicentes quod tales fuissent libri predecessorum suorum. Et quia mores patrie non congruebaut sibi, idcirco ipsum episcopatum ad manus domni pape, a quo ipsum  tenuit, resignauit , et forte per duos annos in episcopatu permansit [136 1Kb] .



CHERARDUS 37us.

Post hunc per domnum Urbanum papam quintum ad ecclesiam Hildensemensem translatus est uenerabilis pater domnus Gherardus de genere baronum de Monte prope Mindam, tunc episcopus uerdensis, et quondam cantor et postmodum decanus ecclesie nostre; uir facundus, prouidus et magnanimus. Hic primo anno sui ingressus quosdam raptores uidelicet 60 armatos de Westfalia opidum Eltze inuadentes cepit, set attendens quod saluo honore eos forte retinere non posset, liberos et quitos dimisit eosdem. Deinde anno suo tercio [137 1Kb] circa festum natiuitatis Marie  inuadentibus hostiliter episcopatum  nostrum duce Magno de Brunswigk et episcopo Halberstadensi cum adiutorio episcopi Magdeburgensis bischop Kogelwyt dicti nec non de Anehalt, de Hademersleue cum pluribus aliis brauonibus   et maxima armigerorum multitudine, occurrit eis propter uillam uormersen  domnus Gherardus episcopus, et prelio diutissimo commisso, auxiliante Deo et sua genitrice, uictoriam gloriosam nostri reportauerunt, interfectis quamplurimis [138 1Kb] aduersariorum, et captis duce predicto nec non episcopo Halberstadensi Alberto cum magna suorum multitudine, a quibus maximam pecunie summam ipse dominus noster episcopus extorquere potuisset, sed ueritus tirannidem archiepiscopi Magdeburgensis, qui tunc apud Karolum quartum imperatorem magne auctoritatis habebatur, et etiam potentiam ducis Magni iunioris, qui tunc ad ducatus Brunswicensem et Luneburgensem fuerat exaltatus, a predictis captiuis summam tridecim millium marcarum  argenti in amicitia dumtaxat recepit [139 1Kb] . Post hoc orta est discordia inter dominum nostrum episcopum et ex alia parte duces Ottonem  et Albertum  de Brunswigk; quidam de uasallis et ministerialibus ecclesie Hildensemensis episcopo nostro rebellantes, ad dictos duces se contulerunt; quos ipse domnus episcopus in castro Walmoden potenter obsedit , et miro modo per industriam ipsum castrum cum aque fluxu comportato aggere submergi fecit et ex toto destrui, prout intuitus hodiernus manifestat. Sinistro tamen euentu factum est quod, durantibus huiusmodi controuersiis, predicti duces opidum ecclesie nostre Aluelde ceperunt, spoliauerunt, et castrum nouum ibidem erexerunt . Sed dominus Deus et pia  mater eius non obliti misericordie sue nec ecclesiam nostram omnino derelinquentes, ex post aliqualem consolationem refuderunt, disponendo quod officiati domini nostri episcopi prope castrum Woldensteyn habito insultu cum aduersariis, 24 armatos pociores de dictorum ducum clientela ceperunt, ipsomet duce Ottone per fugam uix euadente. Ex tunc interuenientibus placitis treuge facte sunt, et tandem opidum Aluelde cum castro nouo restitutum est nobis, et captiui ducum sunt liberi dimissi. Idem dominus noster episcopus toto suo tempore multas et diuersas aduersitates in spoliis, incendiis et rebellionibus suorum, ab omnibus circumiacentibus ducibus, nobilibus, et oppressoribus suis impugnatoribus grauissime perpessus est, sed tamen Dei et genitricis  sue Marie adiutorio, in qua plene confidebat, in singulis laudabiliter preualuit. Castrum Calenberch obsedit, et fluuium Leynam abduxit, magnis tamen laboribus et expensis, prout liquet. Castrum Coldingen  ecclesie nostre acquisiuit, per multa  dispendia gwerrarum et laborum retinuit. Castrum uynenborch a comite Conrado de Werningerode pro magna summa pecunie emit. Castrum Blanckenborch cepit adiuuante comite Tyderico de Werningerode, quod tamen in placitis recepta aliquanta pecunie summa comite [140 1Kb] Borchardo de Regensteyn restituit. Castrum Steynbrugge construere incepit. In salina Gyter  quosdam redditus dictos bokpennige ab illis de Knystede emit. uillam Muddesdeborch  et siluam attinentem ab illis de Roden pro certa pecunie summa uidelicet 700 [141 1Kb] markis comparauit. Domum lapideam seu palacium in Poppenborch edificari procurauit. Organa nostra noua ad ornatum ecclesie nostre sumptibus 100 marcarum et ultra donauit. uillam Peyne prope  Kerkuerde pro 100 marcis comparauit. Insuper calicem de auro puro gemmis pretiosis adornatum ecclesie nostre dedit. Anniuersarium suum instituit solempniter in ecclesia nostra peragendum. Aulam episcopalem quasi dirutam et uetustate consumptam reedificari procurauit. Claustrum Carthusiensium fundauit adiutorio bonorum uirorum et redditibus dotauit. Ipse rexit ecclesiam nostram annis triginta tribus, et erat suis subditis presertim clericis multum affabilis et benignus; fuit sufficienter litteratus, et ideo clericorum fauctor. Etiam multas orationes et dictaturas tam prosaycas quam metricas per se ipsum edidit et dictauit. Ipso autem in etate decrepita constituto, subditi sui et maxime ecclesie uasalli tumultus et gwerras inter se graues concitauerunt.  In quibus ecclesia nostra maxime periclitata, graues oppressiones et iniurias sustinebat. Episcopo uero propter scnium deficiente et rebellionem ipsorum compescere non ualente, talis modus interuenit, quod domnus Iohannes filius comitis de Hoya, tunc episcopus seu electus Padeburnensis, in coadiutorem domni episcopi Hildensemensis assumptus est, qui insolentias ante habitas refrenauit, prout aliqualiter fecit; quo translato ad episcopatum Hildensemensem, domnus Gherardus modico tempore superuixit [142 1Kb] , et defunctus  apud Carthusienses Hildensemenses sepultus, feliciter in Christo requiescat. Amen, etc.



IOHANNES 38us.

Ante dictus autem Iohannes ad episcopatum Hildensemensem  promotus, in suo introitu aliqua satis strennue gessit. Nam ducem Fredericum de Brunswigk terram Hildensemensem opprimentem ipse cumpescuit et repressit. Etiam castrum ureden  ecclesie Hildensemensi multum preiudiciale expugnauit,  cooperante duce Henrico, et funditus euertit, et sic in statu competenti et satis pacifico ecclesiam Hildensemensem circiter 20 annos iuxta modum suum rexit. Interea tamen factum est quod uenerabilis domnus Eghardus de Hanenzee prepositus ecclesie Hildensemensis, uir magne litterature et industrie, sinistro euentu ab emunitate urbis Hildensemensis uiolenter extractus et abductus, quasi fuisset uiolator pacis terre, que tunc uulgariter lantfrede dicebatur, in turri Sturwalde incarceratus et per duos fere annos inibi detentus diem suum ibidem clausit extremum; de quo dum rumor exiret quasi fuerit in eadem turri occisus, prefatus domnus episcopus coram multitudine congregationis cleri et populi ciuitatis Hildensemensis et suorum uasallorum  protestationem publicam fecit , quod de interfectione seu morte ipsius domni prepositi ipse foret innocens et immunis, et ad expurgandum se ad hoc coram omnibus paratum se offerebat; set habito colloquio inter illos qui tunc presentes aderant, iuramentum ipsi domno episcopo erat remissum. Ut tamen omni pace dicatur, idem domnus episcopus in prodigalitate et feminarum contubernio ultra mensuram et plus quam decuit, laxabat habenas; quapropter factum est ut omnia castra et possessiones ecclesie, nec non bona ad mensam episcopalem spectantia, uel inpignorata uel alienata ab ipso sunt relicta, et quia, ut apparuit, nimium laycaliter se gessit, plurime exhorbitancie et inconueniencia sunt secuta, propter que et etiam  plura alia, prout uersimiliter formidandus est omnipotens Deus, multiplicibus flagellis [143 1Kb] nos et totam terram nostram et gentem grauissime attriuit, et presertim ex eo quod, extremo tempore uite sue, uidelicet ad quinque annos ante obitum ipsius domni episcopi, intollerabilis tempestas gwerrarum et bellorum contra nos insurrexit. Nam confederati archiepiscopus Coloniensis, archiepiscopus Magdburgensis, episcopus Halberstadensis, omnes duces Brunswicenses et Luneburgenses et Sleswicensis [144 1Kb] , et multarum terrarum quam plures comites et barones cum omnibus ipsorum ciuitatibus et uasallis contra solum Hildensemensem episcopatum ferociter quasi eundem totaliter deuastaturi conuenerunt, ac ipsum  circumquaque rapinis, incendiis, interfectionibus, captiuationibus, depactationibus et ecclesiarum concremationibus  hostilissime peruagarunt; que quidem gwerre et inimicicie citra tres annos continuos protracte sunt; in quibus nostrates eciam in duobus conflictibus dampnosissime succubuerunt, quorum unus fuit prope Osterwik et alter prope Grone  , in quo domnus filius ducis Saxonie, noster concanonicus et ecclesie Montis sancti Mauritii prepositus, heu! fuerat interfectus . Qualia et quanta dampna ecclesia et tota terra nostra ex hoc pertulerit, non facile est describere, set hodierna debitorum onera et alia certa indicia manifeste declarant; unde factum est quod predictus domnus episcopus, tam senio quam penuria [145 1Kb] oppressus, in coadiutorem suum recepit domnum Magnum illustris ducis [146 1Kb] Saxonie filium, tunc episcopum Caminensem,  et ipsum accedente consensu et concordi electione capituli Hildensemensis nec non conniuentia cleri atque uasallorum et quorum interfuit, in episcopum Hildensemensem sibi substitui a domno papa Martino quinto impetrauit. Domno autem Magno in episcopum nostrum promoto, factum est tripudium totius cleri et populi, et post breui interuallo temporis domnus episcopus Iohannes mortuus est et in medio ecclesie nostre sepultus [147 1Kb] . Ipse rexit ecclesiam nostram 25 annis citra uel ultra, et maximis debitorum oneribus grauatam et omnium rerum distraxionibus reliquit eandem, successori quoque suo nullum penitus locum liberum nullosue redditus aut paucissimos post se dereliquit, super quibus omnibus parcat  sibi omnipotens Deus.



MAGNUS 39us

Idem autem domnus Magnus episcopatum Hildensemensem tam extreme depauperatum inueniens, quantum de suis pecuniis potuit, apportauit, mediantibus quibus huc usque uiuit et perseuerat. Idem domnus Magnus castrum Grene  cum suis attinenciis a domna ducissa de Brunswigk in possessionem recepit. Ipse etiam fortalicium Dachtmissen  a Ludolfo de Esscharte comparauit, quod statim ex post duci Ottoni de Luneborch sub certis pactis restituit pro acquisicione et empcione plurium castrorum in dominio Homburgensi, pro quibus eciam grandem pecunie summam eidem duci  Ottoni persoluit, uidelicet ultra 10 milia florenorum auri de Reno in promta pecunia.



SUPPLEMENTUM IN CODICE 2.


 Domnus Magnus satis laudabiliter rexit in temporalibus, multa castra emit sub contractu redempcionis. Obiit a. D. 1452 , sepultus in medio ecclesie.

Factum [148 1Kb] est preterea quod domnus Magnus  senio grauatus in filium eligeret illustrem principem domnum BERNARDUM ducem de Brunswik, qui tanquam prouisor rexit ad 7 annos.

Ex [149 1Kb] post ERNESTUS comes de Scomborch  electus fuit a. 1458, qui confirmatus rexit 13 annis,  uir benignus et affabilis, set heu! ad spiritualia non deditus. Periculose eciam satis obiit sine sacramentis ut dicebatur [150 1Kb] . Aliunde bene rexit. Obiit a. D. 1471 . Sepultus prope armarium ecclesie nostre.

Anno [151 1Kb] Domini 1468 fuit bellum inter ducem Wilhemum ac filios Fredericum et Wilhelmum ex una, ac ciuitates uulgariter dicti de Hensestede ex altera partibus, et plura dampna ambe partes intulerunt sibi inuicem. Set a D. 1471 fuit forte bellum inter prefatos duces Brunswicenses et Ernestum episcopum Hildensemensem, et famabatur quod idem episcopus ex nimia tristicia obiit eodem tempore.  Anno uero sequenti, scilicet 72, orta est grauis discordia inter ciuitatem Hildensemensem et episcopum Henningum ex una, et uasallos dyocesis et quosdam canonicos ac opida terre partibus ex altera, qui eundem domnum Henningum episcopum recipere recusarunt. Quis uelit esse finis, Deus nouit, set iam plures uille desolate sunt heu! [152 1Kb] Eodem anno cometa uisus est. Et Erfordia pro maxima parte ab ignibus consumpta est, pons scilicet mercatorum et omnes domus fere presbiterorum cum ecclesiis principalibus, beate scilicet Marie uirginis et sancti Seueri cum 12 aliis ecclesiis.




ANNO DOMINI MXXXuIII.
CATWALLONUS ROTHONENSIS ABBAS.





NOTITIA HISTORICA IN CATWALLONUM.


Sub idem tempus  nobilis Armoricus Simon, filius Bernardi, a quo Roca-Bernardi, cuius loci dominus erat, cognomentum accepit, monasterium Sancti Gildasii de Nemore in Namnetensis pagi loco qui Lampidric tunc uocabatur, edificauit, ubi Helgotum, uirum sanctum, Rothonensem monachum, abbatem constituit. Tunc Sancti Saluatoris monasterio Rothonensi preerat Catwallonus abbas, laudatus in litteris predicti Simonis pro constructione monasterii, in quibus note chronice non sibi constant, cum monasterium hoc anno conditum dicitur, Heinrico Francie regnum regente.

Ast aliunde certum est Catwallonum abbatem Rothonensi monasterio hoc ipso tempore prefuisse. Hic successerat Mainardo eximie sanctitatis uiro, qui Bellam-Insulam, uulgo Guedel, a Gaufrido Britannie duce obtinuit. Eius iussu Catwallonus, ipsius Gaufridi, ut ferunt, germanus frater, et ipse multa religione preditus, monachorum cetum in Bellam-Insulam induxit. Inde post Mainardi obitum ad regimen Rothonensis monasterii reuocatus, illud ruine proximum instaurare aggressus est. Eius rei testem habemus ipsius Catwalloni epistolam ex codice monasterii Sancti Sergii apud Andecauos, scriptam ad Hildegardem Andecauorum ducem, Fulconis-Nerre coniugem, eo tempore quo bellum cum Alano Britannie duce gerebat. Hanc epistolam infra exhibemus. Scripsit et aliam idem Catwallonus epistolam ad quamdam abbatissam, cuius nomen a littera L. incipiebat, quam puto esse Letgardem, abbatissam Beate Marie de Caritate apud Andecauos. Idem abbas probum quemdam uirum, sed agrestem, Gurkium nomine, genere Nortmannum, in Sancti Gudwali insula demorantem, conuenisse traditur, eumque ad largiendam Sancto Saluatori predictam insulam est cohortatus. At ille, ut ferus erat, albis uestibus laneis indui solitus, petentem durius obiurgauit, repulitque: sed tandem mansuefactus, se suaque omnia Saluatori tradidit.





CATWALLONI EPISTOLA AD HILDEGARDEM ANDECAuORUM DUCEM, FULCONIS NERRAE CONIUGEM.


 Abbas CATWALLONUS Rothonensis cenobii cum sibi commisso grege, HILD. Andegauorum regine, salutarium munus orationum.

 Gratias referimus, quod per nuntios et litteras frequentes humilitatem nostram uisitare non es dedignata, obsecrans in orationibus nostris tui meminisse.  Unde si tibi Deum aliqua per nos fiducia confidis propitiari, scito quia, licet sumus peccatores, pro nobis ipsis non sufficientes, tui quotidie memoriam agimus ad Dominum. Iam dudum enim nobis non incognitum est, quam sincerissime Deo religionis exhibeas cultum, et Dei seruis obsequium: que si fama silentio tegeret, ipsorum claritas operum non taceret. Hoc unum omnimodis monemus, ut in bono ardentius proficere studeas. Quoniam igitur monasterium nostrum, quod uetustate sui pene uicinum est ruine, proximo Martio restaurare, si annuerit Diuinitas, disponimus; transmittimus ad te  hunc fratrem gratia mercandi uinum in concessis Dei munificentia uindemiis. De quo non ignaui sollicitudine formidamus, ne ob discordiam, que inter dominum tuum et principem Britannie agitatur, ab aliquo patiens impediatur. Tuo itaque eum committimus tutamini, postulantes, ut pro Saluatoris, cui famulamur, honore, in quocunque negotio eguerit subsidio, ei non negligas adsistere. Sed et de teloneis in omni loco et portu, qui uestre ditioni subiacet, oramus ut liberum abire sinas, sicut in te confidimus, uale.





CATWALLONI EPISTOLA AD LETGARDEM ABBATISSAM S. MARIAE DE CARITATE. Gratias agit ob litteras sibi missas ab eadem abbatissa, que ab eo precum subsidia petierat.


 Omni reuerentia dignissime matri L . . . . , CATWALLONUS abbatum nouissimus, eternitatis brauium.

Deuotionis tue litteras admisi gratissime, et multas ago gratias oblato pro munere. At mirari non desino tuo sedisse animo aquam potare luteam, fonte relicto lucido, hoc est neglectis Patribus, me duplo melioribus, a me tui piaculum deposcere fidelius. Unde pauens angustior angustiansque paueo, ne quod tibi remedium, mihi fiat naufragium, cum criminum me maculis a puero subdiderim, ut maris uincam guttulas et sabuli minutias, claraque celi sidera mea miser nequitia, ob idque ideo non idoneus prodesse tuis precibus. Sed quia in puluereum Deum rogas homunculum, hoc enim ipsa instigat que Deus est caritas, et quia apostolico admonemur  oraculo communiter alterutram fratrum subire sarcinam, exoro indiuiduam Trinitatis essentiam ut criminum tumultibus sedatis in te celitus, quod percepit percipias Maria euangelica, quod audiuit et audias uoce Dei blandissima. O, inquit, muliercula dilectione feruida, hoc habeto pro premio quod in me fidis medico, facinorum remissio adsit tibi continuo! Quod ut nostra facilius oratio obtineat, solemne sacrificium ter immolari faciam in utrisque conuentibus fratrum, qui uel in Insula degunt, uel in cenobio Rotonum uocabulo. Hoc hortor ante omnia, ut certes esse formula digne subiectis emula; quod si fuisti hactenus, amodo sis attentius, item dico feruentius. uale mei non immemor in tuis precatibus.




ANTE ANNUM MXL.
FROUMUNDUS CeNOBITA TEGERNSEENSIS.





FROUMUNDI EPISTOLAE.




I. Ad Gozpertum abbatem Tegernseensem scribit se suum a monasterio S. Magni discessum non preuidisse, et membranas ad scribendum petit.


G. dignitate meritorum celico nutu pleniter repleto,  F., debite subiectionis deuotissimum pignus.

Recessionis mee de monasterio S. Magni, et repentine disiunctionis a uestra fraternitate mee prescientie non esse, coram Deo testificor, qui nunquam tam inhumane uellem facere, ut uobis nesciente  discederem, a quo quamuis interdum absens locali spatio, corporalique colloquio segregatus, nusquam mentis amore fueram disiunctus, postquam primum coagulatione caritatis adherere ardenter incipiebam. Precor humiliter pietatem uestram ut memoriam mei habeat in oratione uestra in loco sancto pro abolitione commissorum meorum. Quando enim nos uestri obliuiscimur, nec nostri recordamur, quod utrumque absit. Sed quia spirituali consolatione uestra parte, si dignamini, nolumus priuari, ad utilitatem spiritualis et temporalis exercitii aliquas membranas nobis donari precamur. Nam, ut scitis, libenter interdum scriptitationis immoror studio. Sed nunc facultatem scribendi pergamenis deficientibus non habeo, nisi uestre manus  largitione tribuatur. ualete.



II. Ad eumdem. Iurat se quemdam librum non abstulisse.

Seniori suo G. omni ueneratione perdigno, F. solo nomine Cucullio.

Usque modo, mi senior, nimium fui cordetenus animatus de securitate uestre gratie. Sed econtra omnia nunc aliter propter peccata mea. Tristis sum nimis de furto libri uestri supra me dicti. Sed expurgare me cupio tali facinore, qualitercunque placet paternitati [tue]. Quid plura? Proprio ore dico, meaque manu securus subscribo sic dicens: Si ego F. illum uestrum librum M. quem dicitis, uel furto tuli, aut ab aliquo furto sublatum suscepi, uel qualicunque  modo eum habeo aut habentem scio, corpus et sanguis Domini nostri Iesu Christi, quod sepius accipio, quamuis indignus, fiat mihi ad condemnationem, non ad redemptionem.



III. Ad Ruotkerum abbatem Herbipolensem. Tuetur se aduersus acerbiores eius litteras.

Abbati R. doctorum peritissimo, humilis F. nullius meriti dote ditatus

Epistola uestri nominis inscriptione pretitulata multum contristauerat precordia nostra, que primo uisa finxerat se, quasi facecitate uestre dictationis esset composita. Quam cum recuperate mentis intentione perlegeram, memini nunquam uos tam inculto  stylo ulla uerba composuisse. Infremuit enim indecens scriptura in talia conuicia, ut nec me solum dilacerare sufficeret, uerum in seniorem nostrum ira exarseret. Si honorandam Ruotkeri personam non uererer, forsitan tam fedis tamque pudendis uterer uerbis, ut non peiora superessent conuicia. De neglectu mihi ignote cautionis increpauistis, quam nec manu propria commisi, nec aliis deferentibus unquam accepi. Quemdam Hezilinum adduxerunt, qui penitus sic ignotus, sicut nunquam est a me uisus, nescio quid promiscui pecoris petentem. Quod postquam monomachie studio deterseram, nullo modo possederam. Inequali etiam positione numerorum affirmat me detestari studium, optimam partem hominis, cum maior pars hominis  anima esse a cunctis sapientibus non ignoratur, et ratio tantum in studio uersari uideatur. Glossema nouissime adiuncta profitebatur decoloratione solis gratiam me adepturum, cum ueridicax orthodoxorum sententia decolorationem solis testatur feruorem designare persecutionis. Sed si tam magnum furorem prouocaui, ut more irritatorum hominum locutio dictatioue uestra eclipsin pateretur, tali delicto indulge ueniam, abba uenerande. Si alterius alicuius uestrorum puerilis animus sic efferbuerit [cod., efferbuerat], uestro reseruamus iudicio.





Iu. Reginbaldi monachi, forte Sancti Emmerammensis, epistola ad Froumundum, cui remittit Persium, et pro uariis beneficis gratias agit.

 Eximie dilectionis suo consanguineo F. REGINBALDUS in utriusque perfidelis obsequio.

Quod uestrum uobis nuperrime non remisimus libellum, ne alienum ob hoc habeatis animum, quesumus. Nam cum non ingrata uestra accepimus nuntia, per nostri litterarum compositiunculas queque secreta nobisque necessaria uobis remandaturi sine nostro conscire uester abscessit nuntius. Quod nimis moleste patientes per istum nobis et uobis fideliorem nuntium uobis transmisimus codicem predictum, dignas grates referendo quod tandiu illum nobis prestare dignati estis. Sed per eumdem huius scedule portitorem nostri libellum, qui inscribitur Persius, nobis remissum iri poscimus. Preterea erga uestri pergameni donationem, quia tunc gratiarum  actionibus locum non habuimus, maximas referimus gratias. De promissione et consolatione nostri itineris uestrapte nobis facta, nostre non est facultatis uos gratia remunerandi ut promeriti estis et Deo concedente promerebimini: eterna uobis mercede preoptamus digna resolutum iri premia. ualete.





u. Idem eidem. Rogat ut sibi significet quid de quodam itinere uelit. Membranas petit, etc.

F. sui amicorum amicissimo, REGINBALDUS, sputis omnium obnoxius, quidquid adoptari potest festiuius.

Tui, o mi chare, quamuis absentia nimis perturbatus  suspirem sepe sepius, si res tamen se prospere erga te habent, mihi precordia meroris nebula detersa rident. Sed harum rerum de quibus noster ultimus, cum a me discessisti, fuit sermunculus, memoriam cordi mentaliter infigens, si id itineris mecum aggressum iri uelis; aut si id fieri non possit, quid aut quantum mihi progressuro facere prepossis, adminiculo tui litterarum compositiunculis, ut es locutus, intimato. Preterea quantumlibet membrane causa perscribendi libellos, quos nosti, mihi accommodatos, illas tamen septem pelles ibidem inuentas, si non plus opus habeas, mihi transmittes. Tuum seniorem penes te commorantem uice mea salutato per omnia, et ambo, prout maxime ualeatis, studiosi sitis in commissa  uobis opella seniori nostro satisfactum, quia uobis fidei habet quam plurimum ualete.





uI. Idem ad eumdem et alios. Cur ad eos non inuiserit? De libellis quibusdam, etc.

Domnis et fratribus in Christo suis W. P. M. F. [f., WIGONI, PABONI, MEGINHELMO, FROUMUNDO], REGINBALDUS litteratorie professionis neglectissimus, quidquid adoptari potest festiuius.

Exterior meus homo, quamuis longi temporis interstitio conspectu careat uestro, interior tamen intime dilectionis contemplatione uestri neutiquam recordatur. Quod uos, ut promisi, in transactis dierum curriculis non uisitaui, id auersum fuisse senioris mei presentia scitote. Insuper non adeo  aptum mihi uidebatur in huius temporis obseruatione id itineris meatim arripi, cum pabulum esset ubique charum, et incerta temperies eris haberetur, uobis quoque locus et otium minime daretur audiendi, et lene consilium pro his mihi dandi, que uestri aurium cubiculis instillarem. Transacta Paschalis festiuitatis exspectatione mox, cum terre solute gramina emittunt, uos adusque uita superstite me promitto uenturum. Tibi, frater amantissime Froumunde, libelli residuum, quod rogasti, per hunc pelliferum transmisi, iubens te quam citissime id perscribere causa confestim remittendi, quia domino eiusdem libri, nescio tuimet postulatis, sat egi. uobis autem, domine et magister Meginhelme,  nunc temporis nequiui satisfacere. Quem enim librum uoluistis, in nostra reconditur bibliotheca, sed utrum correctus sit, necne, dubito. Si persensero illum uobis utilem, una mecum asportare procurabo. ualete uestrisque orationibus me miserum, inquam miserum, impertite.



uII. Froumundi ad Pabonem monachum pro uestimentis quibus se a frigore defendat.

Domno PABONI frater FROUMUNDUS, quidquid est caritatis in Domino.

Instantis hiemis pressura cogit me dicere que sunt nobis necessaria. Nimium confisus solita caritate uestra circa me, rogo uos ut mittatis mihi duos uuantos hispidos sulinos. aut fiberinos, uel  uulpinos, quibus indutus uitare ualeam periculum frigoris in manibus. Dilecti fratres Liutoldus et uuirunt bene ualeant, quibus etiam salutatis ex nomine meo, rogate eos ut aliquantum cera largiantur. ualete.



uIII Ad R. [f. REGINBALDUM] monachum. Hortatur ad perseuerantiam in statu monastico, seque Cluniacensium precibus iuuari postulat.

R. Fratri dilectissimo F. tota mente tibi fidissimus.

Bene fecisti quod nobis per notum nuntium innotuisti, ubi curas erumnosi seculi calce triuisti. Per cunctas namque regiones uagula mente te quesiuimus merentes. Sed nimium gaudemus quod te  quiescere audimus in monasteriali quiete, sopita atque delusa cuncta seculari tribulatione. Gaude, frater dilectissime, quod inuenisti quod semper suspirioso animo quesiuisti. Rogo te, ne ulla deceptrix, nulla seductrix auellat te de tramite ueritatis. Noli respicere nodum soluere, quo te trusisti, perpetue caritati deinceps uacare. Fugiens e seculo, si post tergum respicis animo, multum miraris quod multimoda infestaque mundi pericula tam saluus euaseras. Quid multa? Ex quo homo indignus presbyter sum ordinatus, tui non sum oblitus; deinceps uero nunquam, nusquam, quando mei meorumue recordor, tui non obliuiscor. Speramus namque, spirituque optamus, quandoque te uenire ad loca nobis uiciniora, predigni abbatis tui benedicibili  licentia. Confido in Domino Iesu Christo ut uoluntati mee satisfaciens deducat me ad locum ubi inuenta sunt sancta signa nostre redemptionis. Et si ita erit, cupio uos uidere meque commendare sancte orationi seniorum, si dignantur, Cluniacensis monasterii. ualete.



IX. Ad eumdem Froumundus. Rogat ut sibi exemplum Horatii pete transmittat.

Dilectissimo confratri R. uester fidelis F., quamuis uilis, sedulam orationem ex corde.

Si adhuc ad manus habetis librum Horatii, rogo uos ut mihi eum mittatis ad describendam particulam que adhuc nobis deest eiusdem libri; et si illum  non habetis, alium quem, quem nobis utilem scitis, mitti precamur. Liber etiam noster, quem uos habetis, ualde necessarius est nobis. Quocirca petimus ut per presentem nuntium dirigatis. Quando enim uultis, statim uobis remitto, si ita necesse est. Quando librum Horatii uestro iuuamine conscribo, confestim ad uos uenire non tardabo.



X. Ad eumdem. Cecum nepotem ad recipiendum uisum rogat ante altare sancti antistitis presentari. Conqueritur de suo libro sordide habito, etc.

R. dimidio uite mee solatio, F. quidquid gaudii in Christo.

Istum puerum neptis mee, bone mulieris filium, lumine oculorum pene priuatum, rogo uos ut ante  altare sancti antistitis [f. S. Emmerammi] ducatis, et pro sanitate eius in conspectu Dei deprecemini. Et si aliquod medicamentum pro huiusmodi infirmitate scitis, aut sciscitari potestis, pro amore Christi sibi rogamus impertiri. Si aliquid habuissem mihi uobis carius, presentem pagellam inuectiuis uerbis fortassis onerarem, quia librum nostrum totum rugosum, cenosum parteque disruptum recepi. Sed hoc absit ut uos uel uno uerbo contristem. In capite eiusdem libri inserta erant duo folia. In uno erat circulus, continens scripturam quatuor plagarum mundi; in alio epistola quam formatam nuncupant, que rogo, genua uestra amplectens, ut mihi remittatis.



XI. Ad eumdem. Petit sibi pemata Statii transmitti.


Domno R. imbriflua sapientia fluido, F. suus, tot gratulationes quot uagulus lupus nouit semitarum diuersitates.

Nullo modo dubitare uolo me uobis cordetenus annexum uinculo totius caritatis. Idcirco rogo ut me librum Statii uidere faciatis. Nunc enim potest mihi uehi, uobisque statim reduci sine ulla ruga et lesione per nuntios qui hinc et inde pergunt uacuis sarcinis. Quod si caritas inter nos penitus perfrixit, quod tamen absit! nostrum librum mittite nobis. ualete.



XII. Ad Gozpertum abb. Tegernsens. Quo in statu predia monasterii perlustrata inuenerit?


G. seniori suo, F. ultimus uestri seruorum, non alius, aut aliud, quam id quod dudum.

Loca obedientie nobis commisse, que adhuc potui, contemplando circaui, et inuenio minimam partem nobis esse derelictam. Aliquid tam magnum perficiendum, ut de huiusmodi dispensatione debemus pauperibus, domesticis atque peregrinis hospitibus. In Danubii regione repetii granum, quod priori anno abstulerunt, et illi maiori, qui illic erat anteriori anno, ablatum est officium, et nullus penitus de hoc dedit mihi responsum. Tota namque decimatio hinc inde est dispertita inter nostros et alienos.  Si hoc non interdicitis, quod alieni habent, penitus abstrahetur a domo Dei. Rogo paternitatem uestram ut decimatio nobis presenti anno tota concedatur ad calcem cremandum. Est namque ecclesia in nostra obedientia, que dicitur Holzchiricha, undique furcis fulcita, muris destructa, cui nisi citius subuenitur, penitus cadet.



XIII. Ad Meginhelmum magistrum. Eum ad expromendas ingenii uires hortatur.

Domino meo magistroque M. miris moribus, maculosoque nasu mirifice munerato, F. fidelis famulus famulamina frequenter facturus fidelia.

Miri medicaminis more magistrali me mementote  seruare sequentibus sanguinis strenuum salutaremque strictorem. Sacro subscribite stylo, sicut stolidus stimulat seruus sermonibus stultis; sed uos scribite sapienter sacras sequens Scripturas. Sudario spernite seruare, si quid scitis salutiferum. Spargite semina, sicco sapientiam seruo.



XIu. Ad Peringerum abbatem suum. ueniam et commeatum petit, quo sibi fas sit persoluere uota sua in ciuitate Augustana.

Semper sibi uenerando Seniori P. F., quamuis nulla ueneratione dignus, tota tamen mente uestri deuotus.

 Rogo paternitatem uestram ut auribus solite pictatis meum nuntium suscipiatis, tanquam uerbis uobiscum sermocinantem pro rebus necessariis. Neque enim ipse loquitur, sed ab animali hoc inanimale pro animali mittitur ad animale. Idcirco non ioculariter, sed loquimur uobis quasi presentialiter. Nouit denique benigna compatientia uestra qualiter ego quondam infirmatus apud Augustam ciuitatem in desperatione uite egrotabam, cum consilio eorum qui mei curam gerebant, obligaui me uoto, si conualuissem de hac infirmitate, ut singulis annis uenirem ad lecta et patrocinia illorum sanctorum qui ibi requiescunt. Quod penitus ego peccator dimisi, sed singulis annis dixi: Cras, cras peto licentiam, ut statim pergam. Quapropter, mi Pater, nichil  magnum, nichil molestum rogo, sed unum tantum cauallum mihi ad equitandum, et unum uirum mecum equitantem: ad uiaticum autem nichil aliud peto nisi portionem alimonie que mihi daretur cum hic domi essem, et insuper quidquid uestra dignatur gratia, non abnuo, non renuo. Quis non timeat se mentitum esse tali patrone, que nobis hodie lecta est? Quocirca si uite mee ullam curam uultis habere, uestro iuuamine liceat mihi manere in ciuitate Augusta in Natiuitate sancte Marie. ualete.



Xu. Ad eumdem. De administratione ecclesie sibi commisse.


Patri P. perenniter in Christo amando F.

uersiculo uerbo precor omnia prospera caro.

Quia mihi commendastis res huius sancte Ecclesie custodiendas, propterea in his omnibus usque nunc laborando ministraui ut pro meis uiribus potui. Sed nunc uidetur mihi propter uilitatem naucitatis mee quasdam res, quas antecessores mei ibi ad manus. . . Cetera a codice absunt.



XuI. Ad eumdem forte, de quibusdam libris ab se redditis.

P. multiplicis bonitatis amatori, F. humillimus adelphus salutem.

 Grates rependo solotenus poplite flexo, quo sepius uos officio circa me pio amore laborare conspicio. Librum Boëtii uestro breui a me uobis petiuistis prestari, cuius libros propria manu duos conscripsi, pleniterque, ut puto, glossica conscriptione depinxi; quorum alterum mecum retinui, alterum Augusta uindelice reliqui, simulque librum Iuuenalis et Persii pro commutatione Arithmetice Boëtii, in qua ipse ob gratiam uestri non modicum conscripsistis, pro libroque Inuectiuarum Tullii Ciceronis in Salustium. Quos libros mihi prestitos cum remitto, nostrosque recipio, iussu uestro uoluntarie satisfacio ualete.





FROUMUNDI PeMATICA.




I. In imaginem Crucifixi.


Germinis eterni ramos hos uitis adornat,
De qua fonte nouo redduntur pocula mundo,
Dextera que uictrix inuictaque brachia Christi
Amplexu rapuere pio de faucibus hostis.
Liuidulus serpens peritura et tartara cernit,
Et caput ignauum lutulenta et terrea lambit.
. . . . . . . . . . . . . . . . .
Lux mihi semper adest, nec possum cernere lumen
Libri, lectoris nec sensus sufficit ullus.



II. Ad Pabonem.


Salue, confrater, mihi dulcis semper amore.
Dulcior es mihi tu, quam mellis gustus in ore.
 Nescit amare liquor, sed amor dulcescit, et ad cor
Intrat, et alterius coniungit federe pectus.
Omnibus exceptis mihi tu sis carior istis.
Econtra abiectis sic tu sis promptior illis.
Te sequor, ut mundus circumfert carmine cursus.
Nusquam diuellor, nunquam a te pectore pellor.
Hec preclara dies merito uocitatur, et omnes
Festos precellit, que te me cernere fecit.
Alter in alterutro gratuletur sospite uiso.
Tu metior, generose puer, quia sanguine maior:
Quapropter tibi sum seruus super omnia promptus.



III. Pro caligis hirsutis, quantumuis uilibus, ad abbatem.


 Excelsi montes iam condunt ninguine cautes:
Flamine perduro spirant et frigora campo.
Undique disturbant famulum me turbine uestrum.
Pelliciis sed et incursus depellitur omnis.
Parte tegor, de parte alia me concutit algor,
Maxime per suras inserpunt frigora uenas.
Cruscula concrescunt, lapidosa ut stiria durant.
Hoc poteris sarcire, Pater. Quod si hispida pellis
Redditur aut uetulum, nouiter uel sutile tectum;
Quidquid id est quod largiris, uenerabile donum est.



Iu. Pro Pachone infirmo.


uersibus an uerbis moneam pro parte Pachonis,
Fratribus infirmis quam uultis reddere nostris?
 Tempora nunc poscunt ut agrestia gramina inungant.
Mente reuolue, Pater: pariter sunt ecce duorum
Inualide uires, communia pocula, mensa.
Omne quod est illis, communi sorte fruuntur.
 Unus quod patitur, fiat de ambobus idipsum.
Altera pars alio reddatur perna peracta.
Unus dum gaudet, neuter nec murmura fundat.
Ipsi peccamus, si non sumus omnibus unus.
Maximaque est merces infirmis addere curam.



u. In eos qui Froumundum ad suscipiendum presbyterii ordinem urgebant  .


Sunt mihi qui dicunt: Cur tu nunc ultime Froumunt,
Ultimus exclusus cum non sis patre reiectus,
Presbyter ut fias, tempus iam poscit et etas
Pergere cum reliquis cur cessas? Percipe claras
Candidulus uestes, celebrant que mystica sancta
Pontificis manibus. Si spargit chrismata Christus,
Funditur et super hos, quos tangit pollice, christos.
 Gratia per populos sic fluxit sepe beatos,
Cum benedixisset benedictis dextera Summi,
Presbyteros faceretque suos sacro ordine seruos.
Cogere me certant, fatear, quod sim sapiens uir.
Hoc faciunt stulti uentoso flamine pasti,
Non quia uirtutes cupiant, sed fallere plaudant.
Nos humiles, nos indocti maneamus ad omnes.
Talibus eloquiis nunquam cor pascitur illis,
Sed magis, atque magis, Domine, quo sistere iustis
Spem tractandarum sibi iussit reddere rerum,
Illuc protendam studium mentis, manuum cum
Omnibus et factis, seu nisibus, arte resumptis
Quidquid erat, quod sequitur, totum sibi fiat
uerborum uel factorum, quod pertinet illum.
 Laudibus ipsius reddemus corporis ausus.
Ast illis respondemus, qui talia tractant:
Stultorum lingua est facilis et prompta loquelis.
Quisquis enim primus loquitur, manifestius illum
Cognoscunt alii: quia mente superbia regnat,
Et uacuus manet interius precordia sensus.
He cure non nos mordent. Deus hec quoque tractet.
Ordine tam celso persons ego fungere summo
Non possum pressus peccati pondere totus.
Est mihi quod dicam, totumque ex ordine pandam.
Inprimis studio placet esse sub artibus uno.
Omnia dico, ut sunt, nec ludicra prosequar ulla.
Discere decreui libros, aliosque docere.
Quod prestet Deus omnipotens, hoc tempore Christo
 Crescere sub uestro, quod fluxit tempore prisco,
Subdere me duro diuellar ne ipse labore:
Ut possim quamuis pauperculus esse synergus
Omnibus est merces; quia pensas ipse labores
Seruorum, qui uos famulamine dulciter ardent.



uI. In Gerhardum, saxo atrociter puerum ferientem.


Gerdrudam testem facimus, quod nempe Gerhardus
Fratribus est merito exosus, quia fecerat ausus
Omnibus inuisos, uobis non digne ferendos.
Nam puero nostro maledicto forte cruento
Tunc lapidem magnum comprendens, ac petit illum
Nutanti cursu, qui uix se substrahit ictu.
Missile sed saxum manibus non caute relictum
Stridendi sonitu male raucum fertur in ethrem.
uulnera non retinens, mittentes uerbera spernens
Aether, et immittit retinentem uulnera petram.
Collisi lapides multusque excutitur ignis.
Concutitur murus lapidoso ex aggere structus.
Miramur solem fuscum de puluere factum.
 Turbatur celum, quatiuntur tartara deorsum.
Sic lupus infaustam discindens calcibus herbam
Concitat in uentum nubem cum aspergine densum
Obscurans oculum pastoris puluera fartum,
Ne custos pecudis mala sentiat acta furentis.
Haud secus insontem puerum causamur inermem
Quam si dispersis ouibus rapiatur et agnus,
Ignauus cum pastoris discesserit ausus.
Sic nos pastores falsi retinemus alumnos.
Tunc ego sub falsi pastoris nomine nauci
Linquens agnellum tenerum, mox hoste tenendum.
Tale aliquid quisnam posset cogitate, quod esset
In claustro, lapide obstruso mala bestia lustro,
Dum monachile pecus patiatur tempore tellus?
Hic lupus exosus uenit de cardine lapsus,
 Quo fures penetrant, mactent, et ut omnia perdant.
Sic nos in tuta positi conualle salicti
Feturam pecudis securi pellimus arcus.
Sic lupus extensus meditatur tollere uellus,
Ora cruenta premit, stipulas ne turbet anhelus
Horrescunt lane, si fetor perflat ad illas.
Omnes prendamus lapides, lapidetur et hostis,
Finibus expulsus canibus mordentibus acris
Longius expulsus patiatur uulnera fessus.
Huic sic damnato repetamus gressibus urbem.
Claudamus portas, firmemus uectibus aulas,
Ne deinceps ullus confringat de ossibus ursus
Discedat procul omne genus, pecus atque lupinum.
In nobis regnet Christus Deus ipse benignus,
Filius et Patris, pepulit qui uulnera mortis.
 Spiritus amborum conseruet tecta domorum.



uII. Ad Liutoldum episcopum Augustanum.


Frater Froumundus Liutoldo mille salutes
Et quot nunc terris emergunt floscula cunctis.



uIII. Epitaphium Ilise seu Elise matris.


Hoc silicum tumulo iacet Ilisa, corpore functa.
   Inuida mors rapuit, quod sibi uita fuit.
Littera si abfuerit, quam simmam [sigma] Grecia dicit,
   Ilia nomen erit, ut genus edocuit.
Funeris obsequium post multos huic facit annos
    Filius ecce suus Froumundus monachus.
Dulichium genuit patres, et Troia priores,
   Qui locus hoc corpus hic tegit exiguus.
Non unis hanc formam fecit gens esse secundam,
   Sic posuit terris, quas superet, reliquis.
Littera, quam cernis, petit ut precibus memor eris
   Corporis atque anime, quo maneat, requiem.
Mente reuolue simul quod tu peregrinus et exsul
   His iaceas terris expulsus propriis.
Quapropter pariter rogo, poscas cum prece, frater
   Ut sibi perpetuam nunc tribuat patriam.
Et nos cum uenia simili perducat ad astra
   Qui mortem superat, et bona cuncta parat,
Tertia namque dies Octobris adusque kalendas
   Abstulit e seclis, reddidit et Superis.



IX. In aduentum Heinrici ducis Boiarie.


Dulce genus, proles priscorum sceptrigerorum,
Salue, perpetuo patrie pax inclyte princeps.
   Dulce.
De summis Deus, ipse tuis iam respice celis,
   Dulce.
Et dux esse ducis digneris, cinge triumphis.
Spermate percelebri ueniet tibi sancte Quirine,
Nobilium genitus de stemmate patritiorum
   Dulce.
Henricus dux ecce pius, princepsque serenus,
Precipuus populi defensor gentis et auctor.
   Dulce.
Suscipe clementer, qui te, uenerande uerentur,
 Exquirit, ueniamque sibi te reddere credit.
   Dulce genus.
O iuuenes uos infantes cunctique ueloces,
Currite certatim, uos hic precurrere cursim.
   Dulce.
Dulcia laudantes resonemus carmina, fratres:
Dux benedictus eris per secula, macte triumphis.
   Dulce.
Huc trepidi currant inclinati silicerni,
Si non confestim, tamen ad spectacula sensim.
   Dulce.
Cursitet omne genus, cui lingue sufficit usus,
Mirando laudet, quem nunquam uiderat istic.
   Dulce.
Sepibus infantes appendant corpora parua
 Culmina seu scandant tectorum, ut talia cernant,
   Dulce.
Furcosi ueniant his montibus undique cerui
Rupibus et silicum spectet genus omne ferarum.
   Dulce.
Truncigeni ciues, muscosas soluite uestes.
Purpura portanda est his siluis prole togata.
   Dulce.
Siluicole, uos ignotos huic spargite tyrsos,
Quas in honore suo poterit, quis proferat odas.
   Dulce.
Dicite: Salueris dux et fortissime gentis.
Tempora multa salus maneat tibi reddita uite.
Inter uos uolitans mihi pennula stridet anhelans,
 Dans et amore meos perparuula musca susurros.



X. Ad eumdem. Precatur faustum iter et reditum.


Gens habitans Alpes tibi mandat, domne, salutes,
   Maxime Froumundus, qui cupit esse tuus.
Quam lacrymosa tuis insistunt tempora seruis!
   Decedis patria, quid sunt regna tua?
Cum pater hinc transis, orphellus fit puer omnis
   Sis, precor, in regno, dux generose, tuo.
Nil mea uita ualet, si non te semper adoptet:
   Cum caput abfueris, tunc ego truncus ero.
Si poteris, possum: si non, penitus quoque nil sum.
   Ne mala contingant, te mea uita petit.
Sed potius precor, ut pergas, iam despice curas.
   Prospera cuncta tuis aduenient populis.
 Egredere ad gentes uir uirtutum sapienter:
   Letus enim transis letior inde uenis.
Et nomen tibi preclarum Deus, auctor honorum,
   Inde reportandum det super imperium.
Et narrent famam totam per posteritatem,
   Qui non sunt nati, sint memores meriti.
Dicite concordi comitantes uoce popelli:
   Deduc incolumem, tu Deus alme, ducem.
Angelici ciues Heinricum ducite sancti
   Per cunctam gradiens, quam subit ipse uiam.
Salueris, iuuenisque tui, cuncteque phalanges,
   Que tecum pariter dulce legunt et iter.
Perge, salus nostre gentisque, reuertere saluus
Regnorum rector sis destructorque malorum.
    Sis timor insidiis, pax mansura tuis.
Aurea namque tuam deducat semita uitam,
   Pax saliat membris, gaudia sint animis.
Sit procul occursus, conuentusque malus.



XI. Ad eumdem, eiusdem fere argumenti.


Semper te canerem, si perbene psallere possem,
   Nec tam grata meis mella forent labiis.
Gaudia longa traham, quia dulcia carmina psallam,
   Corpore dum maneo, semper amore cano.
Osculor incumbens uestigia, quo gradieris,
   Si pedes exires: nam foret hoc requies.
Montes conscendam, simul auia cuncta peragram,
   Undique prospectans, cum patriam redeas.
Nunc iterum atque iterum ualeas, patrone benigne,
    Nos petimus pro te Dominum sancta ecclesia omnis.
Pulcher enim uultu, sic moribus, insuper actu,
   Es quoque uita tui, dux bone, mancipii.



XII. Ad S. Heinricum et fratrem eius Brunonem. Reditum in patriam gratulatur, illumque rogat ut Tegernsenses in gratiam recipiat.


Gens Augustorum, salue, princeps populorum,
   Filius Ecclesie, pulcher et ipse pater.
   Dux, decus et patrie, pax, pater Ecclesie.
Saluus semper eris, saluusque exercitus omnis.
   Salue cum populo te comitante tuo.
Et cum fratre tuo salueris principe Bruno
   Pulchro et in facie, nobilis ut genere.
 Salue, dux Heinrice, tuis dilecte popellis,
   Tu regum proles, tu quoque sceptra tenes.
Nullus te regum transcendet terreus unquam.
   uiribus et socius, nobilis atque pius.
Moribus et mitis toto polles quoque facto,
   Hoc faciet Dominus, possis ut esse suus.
Regnanti Domino sit laus pro principe nostro:
   Ad propriam sedem duxerat incolumem.
Carmine quisque suo certet concurrere pulc
   Cordibus omnis amor, uoce feretur honor.
Longior ipse dies transcendat lumine noctes,
   Tempus ut omne modis hunc canat hymnisonis.
Ducas [et] laudes, noctesque diesque canentes:
   uerba sonent homines, organa pulsa sonos.
Contremit a sonitu telluris maxima moles,
    Quem faciunt populi, lepidulique chori.
Cum ducibus fit concursus populi undique magnus,
   Qui gaudent patriam te remeare tuam.
Francigeni ciues spectant te pectore mites,
   uiribus audaces: nam tua progenies,
Perfidus en nostris abscedit finibus hostis:
   It lupus in syluas, deserit insidias.
Barbaricas gentes tibi subdis, haud timet ullus,
   Agricole psallunt, quod placet, hoc faciunt.
Arma iacent, et scuta silent, te principe pax est,
   Nullus ab aduersis nos petit insidiis.
Dulcigenam de te cupimus quoque cernere prolem,
   Spem nostris, ualidam barbara gente fugam.
Sit tua progenies noster te principe princeps,
   Possessor solii, rector et imperii.
 Usque huc gaudendo uos dux, mi domne, canebam:
   Lusimus omnigenis cantibus et studiis.
Ecce repente ruit tonitrus uelut ethere missus,
   Nuntius impatiens, nuntia dira ferens.
In nos iratum uos dixit fortiter esse,
   Ut probat euentus. Hei mihi quid faciam?
Nam tremebunda manus percussa est fulminis ira:
   Terruit infantes, perculit ipse senes.
Igne tui nimium torremur nempe furoris,
   Quis poterit uerbis hec numerare suis?
Decoxit miseros proprio pro crimine tactos,
   Perscrutans uitium corporis, atque animum.
Tangimur inualidi permagni criminis aura,
   Non flat uentorum, sed mala uis hominum.
 Sed que tanta fuit seruorum culpa tuorum,
   Ut nullo licuit cernere, quem uoluit?
Excusare nefas, potuisset forte uel unus.
   Cur cadit in facinus grex simul innumerus?
Sed tandem miserere tuis, iam parce misellis,
   Indignis famulis sed miserere tuis.



XIII. De eodem carmen uotiuum.


Salue, nobilium Cesar, spes inclyta patrum,
   Qui letum ueniens aduehis ore diem.
Quem Pater immense, quem Fili, suscipe, celse,
   Et sanctum Flamen, trinus et unus, amen.
Suscipe letantem, mater castissima, seruum
   Ecclesia, et natum suscipe leta tuum.
Cesar famose redit en de culmine Rome
    Ad te, sancte Petre, gaudia magna ferens.
Hic in utroque loco te uult pollere patronum,
   Tu sis auxilio huic in utroque loco.
Gaudeat, heredes studuit quod habere perennes,
   Predia quodque sacre contulit Ecclesie.
Cuius ad obsequium laus non sileat pia fratrum,
   Ornetur templum cuius ad obsequium.
Grate comes Christi ne desis, sancte Geori,
   Si celis nostram adde precando precem.
Per, Kiliane, precem, si digne poscimus, aurem
   Ad Christi nostram fer, Kiliane, precem.
Sis Cesar dignus sanctis et amabile pignus
   Celorum regi, Cesar amande, ueni.
Cesar amandus adest, hostilis fraus cadat omnis.
   Nunc timor omnis abest, Cesar amandus adest.
 Portent gaudentes cuncte sua munera gentes
   Congrua dona sibi, Cesar amande, tibi.
Nos tibi pro modulo portamus munera Christo
   Pectore ab exiguo nos tibi pro modulo.
Solamen flentis, lumen sis lucis egentis,
   Et stipes claudis, una salus inopi.
Te uocat auxilio mulier priuata marito,
   Orphanus atque suo te uocat auxilio.
O nimium fortis, quem nullus territat hostis,
   Cuius et imperium non retinet spatium.
Ecclesie stabilem fer per tua tempora pacem,
   Atque Dei laudem Ecclesie stabilem.
Copia ne rebus desit pax atque diebus
Tempora longa tuo det Christi dextera regno,
    Differat et uoto tempora longa tuo.
Prosperitas detur populis, tibi multiplicetur,
   Ad mandata Dei pectore sis celeri.
Munere multiplici tecum sit gratia Christi,
   Te repleatque sui munere multiplici.
Brachia Sampsonis tibi donet et os Salomonis,
   Absalon faciem, Iob, Danielque fidem.
Gloria lausque Deo nati comitante tropeo.
   . . . . . . . . . . . . . . . .



XIu. In duodecim apostolos Domini.


Ecclesie Petrus fert fundamenta beatus.
Paulus ad ignotas deuexit semina terras.
Andreas crucis inuexit uexillula Patras.
Palpando plagas detersit uulnera Thomas.
 Hiero per Iacobum saluatur gens Solymorum.
Gratia grata Dei super omnes ecce Ioannis.
Ut tenebris lichnus fulgescit et ore Philippus.
Bartholomei meritis tenebrescens India cernis.
Summa Mathee petis, cum terrea lucra relinquis.
Arfaxan, Zaroënque Simon tu Perside sternis.
Corda maligna dolis, eademque Tadhee restringis.
Ecclesie sancta numeraris sorte Mathia.
Prudentum chorus ingreditur, manet insipientum.
Dulciculas Christi cape uite ianua sponsas.
Supplicibus miserere tuis, rex Christe, popellis.



Xu. In Natali Domini, et baptisma.


O socii, io, io! ciues, concurrite cuncti
   Paruulus et populus, magnus adeste chorus.
 Nec mora sit senibus celeres huc tendere gressus,
   Unanimes pariter quo properemus iter.
Ad fratrem, qui forte iacens per somnia stertet,
   Carmine dulcisono nunc properate domo.
Euigilat nunc omne quod est, quia natus adest Deus.
   Tu, frater, solus cur recubas domibus?
Turmula celestis iam uenit et obuia testis,
   Hunc genus omne hominis nunc canit in populis.
Surge citus frater, frater mors est quoque somni.
   Perge comes sociis, et properemus aquis.
Curre, puer, nunc, curre, puer, nunc tingere lymphis:
   Te Tegrin somno suscitat ipse Seo.
Merge dolos somni gelidi sub gurgite ponti,
   Abluiturque nefas, quod trahit ad tenebras.
 Letheus infernum cupiunt baptismata Christum,
   Qui hunc patitur morbum, non sequitur Dominum.



XuI. Ad S. Godehardum abbatem Tegernsensem, cui cum ceteris fratribus bene precatur.


Nobile gauderem, si scirem, dicere carmen,
Fratribus omnimodis salutamina mittere uellem
Qualia psallentes mirarenturque legentes.
Abbas ecce meus, nec non uester Gotahardus,
Omne bonum, quod dilectis sibi, mandat amoris.
Mitibus ut pater est, et blandiloquus uti frater,
Consociosque meos, qui turgent, acriter urget.
Frater Froumund, quamuis non digne uocatus
Centenas decies, milies quoque mille salutes
 Dilectis Domino, pariter sanctoque Quirino.
Gaudia presentis uite sator atque future
Augeat in uobis pacem, tribuatque quietem.
Numine cuncta suo depellat tristia sancto,
Quamuis multorum quatiamur mole malorum.
De his superum Dominum rogitemus cum prece Christum,
Ut Deus omnipotens mala pellat, prospera reddat.
Te ueneranda manus, senioque detrita senectus,
Omnes presbyteros uersuque saluto sub uno.
Wigo, Perngerus, Gundroh, seu charus Otherus.
Fortites et ualeant, et uitam tempore longam.
Et Gotafrid in his simul est mihi scribere caluus,
Candidior cignis, nutriat uos temporis etas
 Secula perducens, tandem superisque recensens;
Et iuuenum mihi consimilis tu turmula possis
Aeque, uosque meos, quos raros esse dolemus.
Ah! ah! mors rapuit quosdam, quoque uita beauit.
Hos peto, ut hic ualeant: ast illi in pace quiescant.
Saluete, pueri, sancti famulique Quirini,
Nunc super et subtus uos osculor, inclyte cetus.
Omnibus ut uobis sim filius, aut mage seruus.
Hoc precor inclinans uultum, non mente superba
Me precibus uestris commendo, concio sancta.



XuII. In filium uidue Naimitice, a Christo ad uitam resuscitatum.


Plurima cum Dominus fecisset signa per orbem,
Hanc urbem properare uolens, quam nomine Naim
 Hic uocitat populus, qui sit regionibus illis.
Contigit, ut ueniens hunc obuia uidua haberet.
Hoc sacra scripta ferunt: hec uidua turbaque multa
Portabant feretro, fuerat qui filius illi
Unicus, exstinctum: mater merebunda secuta est.
Nesciuit Dominum astantem sibi more benigno.
Qui miserans dixit: »Mulier, puerum sine flere.«
Accedensque pius tetigit manibus pietatis,
Clarius exclamans: »Tibi dico, o mortue, surge.«
Qui surgens sedet, et loquitur. Tibi gloria, Christe!
Tunc recipit genitrix genitum, natumque secundo.
Accipit astantes magnus timor, undique plebes
Magnificantque Deum dicentes: »Iste propheta
Maximus in nobis surrexit, miraque fecit,
 Per quem nos populosque suos Deus ipse reuisit.«
Summe Deus, me Froumundum sub morte sepultum
Suscita preclara pietate, resuscita, Christe.
Non pereat quod plantauit tua dextera, Christe.



XuIII. In hydropicum a Christo die Sabbati sanatum.


Cum Phariseorum Dominum cum principe Christum
Agnouit Pharisea manus discumbere cena,
Adfuit insidians, si soluat Sabbata, curans?
uult super hunc reputare malum, qui crimina nescit,
uult capere insidiis, qui soluit crimina mortis.
 Hydropicus fuit ante illum, quemque ille prehensum
Saluauit penitus toto tergore repulso.
Mussauit Pharisea manus furibunda, per ulcus
Inuidie stomachata, suis percussaque telis,
Sabbata quod soluat curando corpora digna,
Cum illi asinum atque bouem soluant propter sua lucra.
»Quis uestrum pecus insipidum, rogo, ducit aquandum,
Si cadit in fontem, citiusne reuellere currit?«
Dixerat, et uicti tacuerunt uerbere uerbi.



XIX. In Christum, paralyticum sanantem.


Trans freta iam uenit Dominus, propriam quoque in urbem:
 Ecce ferunt homines hominem in lecto recubantem.
Ut uidit Dominus properantum credula corda,
Dixit ad infirmum: »Spera peccata remissa.«
Dixerunt Scribe miseri inuidie face tosti:
»Hic uir blasphemat, quia nec peccata relaxat.«
Respondens Dominus iehsu sic dixit ad illos:
»Quid facile est huic laxari uel crimina, gressus?«
Hec hominis Nato quod sit data quippe potestas
Crimina laxandi, simul et gressus tribuendi,
uos et qui populi simul adsunt, cernite cuncti.
Dixit ad egrotum: »Nunc surge et suscipe lectum,
Corpore, corde sano« Sic condecet optime Christo.
 Officium tibi quod fecit nunc ille, repende,
Porta portantem, bene fac; qui nec male sentit
Cum graditur: tunc plebs omnis Christo dedit odas.



XX. Ad Peringerum Abbatem Tegernsensem


uersiculis sum dicturus uale omnibus unus.
   Alloquor imprimis, qui pater est reliquis.
Patrem Perngerum, pastoris nomine dignum
   Salue, digne parens, nomen honoris habens
Qui arguis infantes, iuuenes, et nos seniores,
   Maxime me solum cum reliquis pueris.
Quod nunquam tibi uersiculum dedimus bene factum.
   Quo circa faciam carmina uersiculis.
 Nunc facito uersus, omnis qui scribere nosti,
   Ut modo pellatur mentibus ira suis.
Accedam prior et dicam sibi mille salutes,
   Si hoc placitum fuerit, plus resonare uolo.
Ludos et laudes dicemus carmine, fratres,
   Ut pueri digno complaceant modulo.
Centies et super hec millenas dico salutes
   Patribus et cunctis fratribus in Domino.
Ammoneo ignauos pueros sermonibus istos
   Et tremula reuoco uoce meo gremio.
Quos quondam docui, super hos decuit gratulari
   Et uolui refici germine de studii.
In quantum potui, feci quoque signa gerendi,
   Nunc uacuos lacrimo sepius atque gemo.
 Quos genui, nunc auersor, quia et actibus angor,
   Sensibus euersi, moribus inproprii.
Nec me cognoscunt, nec seipsos mente reuisunt,
   Ut dicant pariter: Est meus iste Pater.
Eloquor et proprium, non sentitis genitorem?
   State, renoscite me; sum Pater in facie.
Sepius edocui, scriptis uerbisque nutriui,
   Sum mordax uerbo, pectore uos sed amo.
Est meus iste labor cassatus, perditus omnis,
   Et toruis oculis me simul inspicitis.
Si facerem mihi pendentes per cingula caudas
   Gesticulans manibus, lubrice stans pedibus:
Si lupus aut ursus .
   Si laruas facerem furciferis manibus:
Dulcifer aut fabulas possem componere mendas,
    Orpheus ut cantans Euridicen reuocat:
Si canerem multos dulci modulamine leudos
   Undique currentes cum trepidis pedibus:
Gauderet mihi, qui proprior uisurus adesset,
   Ridiculus cunctos concuteret pueros.
Fistula si dulcis mihi triuisset mea labra,
   Risibus et ludis oscula conciperem.
ueridicax minor est uobis, quam lingula mendax,
   Diligitis iocos en mage quam metricos.
Ludere carminibus melius namque esse decreui,
   Que faciunt animum crescere et ingenium.
uos iterum reuoco uocitamine ualde preclaro,
   Confluite huc, pueri, discite que uolui.
Non omnes odiunt, quia uerbula dura loquuntur,
   Diligit haud omnis, lepide qui loquitur.
 Dulciferis uos carminibus nunc congrego cunctos,
   Fortiter et clamo, cum modulamen ago.
Caris filiolis Froumundus quicquid amoris,
   Qui instatis nostro tempore sub studio.
Te primum pono, mi frater amande Georgi,
   uenisti propter qui studium patria.
Dulces filioli, studium iam discite leti.
   Diligo uos animo, corde simul doceo.
Si dictis delectantes uos gnoscere possem,
   Hec loca gauderem proficere ad requiem.
Eia, confratres, certemus carmine metri:
   Hoc uincens aliquis sit melior reliquis.
Corde, dolore gemo, propter uos denique dicto.
   Psallite nunc cuncti uos, rogo, filioli.
Apparens Dominus cuncto uenerandus in orbe,
    Iam clemens regno uos societ supero.
Patres et fratres cunctos simul et seniores
   Conseruet Christus, sit pius et famulis.
Perngero Patri dicamus corde benigno:
   Abbas sis sospes, tempora longa manens.
Et cuncti secum gratulemur semper in euum,
   Quod prestet Dominus, qui regit omne quod est.
Cum relegis, Pater, hec iterum uos alloquor ipsum,
   Doctior in uerbis, altior in meritis.



XXI. Probe factis premia, male patratis penam exspectandam esse.


Si nos tardamus, non tardant tempora nostra.
Deficit omne quod est sub curui culmine celi.
 Ast hominis flatus perdurat semper in euum.
Seu male seu bene nunc operantur corpora nostra,
Hoc quod quisque facit, recipit sine temporis euo.
Ut bona captemus, faciamus, premia, iusta,



XXII. Ad Meginhelmum aduersus superbos.


Turritum caput extollis super ethera cuncta,
   Altius abietibus, calcibus astra teris.
Montibus excelsis excelsior ipse uideris,
   Pectore tu ceco stultior es cuculo.
Ipse uolat pennis, sed tu quoque serpere nescis.
   Tempus et ipse tenet, tempora nulla tenes.
Quid tibi consimile est rerum subtus, rogo, celum?
   Stultior es cunctis folliculis uacuis.
Hie retrahit flatum, quotiens efflauerit illum:
    Tu uentus penitus flaminibus uacuus.
Tu tibi magnus eris, paruus mihi namque putaris,
   Et mihi qui quondam, semper eris Meginhalm.
Incipe nunc humilem terris iam sistere callem,
   Non poteris modulum uincere corporeum.
Si poteris, celsum nunquid uis scandere celum?
   Non, rogo, sta terris, ne capiare malis.



XXIII. Ad Christum Seruatorem mundi de cede SS. Innocentum.
[Figure: [Carmen] 24Kb]

Insontes Domini, nobis succurrite, sanctI
Nos grauibus uitiis per Christi soluite nomeN
Suscipe tu dominans sanctorum, suscipe uoceS
 Omnibus et miserere tuis, quos sanguine fusO
Nempe redemisti splendens in carcere lumeN
Traxisti de morte tuos, mors mortua dormiT
Ex quo morte tua reserasti gaudia uitE
Sanguinis effusor, seuusque inimicus HerodeS
Destruitur per te uictus, fortissime DauiD
Otyor hostis erat uolitans omni quoque uentO
Mordax, ut frendens cupiens leo perdere ChristuM
Innocuos pueros sternebat corpore necI
Non tamen extinctos inclusit tartara demoN
In gremium celi uexit sed gracia summI
Nomina habent in fronte sua, Patris quoque nomeN
Omnes, et clamant modulando carmine pulchrO
Bombo, qui luctus lacrimantur coniuge IacoB
In superis plorat pueri ceu mater ablatI
 Sed nimio non uult luctu cessare deplangenS
Sunt quia, sed non est illis regressio tristiS
Ut ueniant iterum mundum, qui planctus in usU
Cosmica cuncta manent, detersa tristia, doneC
Cunctipotens ueniens nos omnes colligit illuC
Uuida uos sancti clamat mea palpebra fletU
Rectorem mundi, precibus rogo, flectite sempeR
Rex fortis Iesu dominans, miserere, precamuR
Impie quod gessit Fromundus corpore factI
Tollite peccatum, quos Christus sanguine tinxiT
Eudochias osoplon stephanosas Kyrie ChristE
Sanctos innocuos, qui cantant carmina laudiS
Ante thronum Domini cantant sibi carmina pulchrA
Nostrum uindica ema  splendens de lumine lumeN
Confratrum numerus dictum est, requiescite, doneC
 Tempus adhuc modicum, cum Rex fortissimus astaT
Insontes Domini, nobis succurrite, SanctI



XXIu. Epitaphium Rihkeri.


Hoc requies tumulo membrorum facto Rihkero,
   Conditur in tumulo, qui placuit populo.
Carmina concinimus, sed fletibus ora rigamus,
   Soluimus officium funeris atque precum.
Plangimus incassum, repetunt dum membra sepulcrum.
   Ut quid id esse gemis, corpus et unde geris
Mors manet in uita, geritur quia corpore cincta.
   Puluera portamus, uermis et esca sumus,
Carnibus in uermes resolutis puluera uentis.
    Nunquam uita manet, mors nisi cum ueniet.
Hic cogita plus gaudendum de morte beata:
   Hospes adisse tuis cur gemis hospitiis?
Corpora dum pereunt, animas tunc morte beabunt,
   Tunc anime crescunt, ossula dum pereunt.
Quinta Idus Iunii perfecit tempora secli.
   Fratrum turma petat, spiritus ut ualeat.



XXu. uersus in librum  Dictaminum ad se collectum.


Que mihi dictanti concessit gratia Christi
uersibus aut chartis, in corpus uertere scriptum
Decreui, quoties hoc possum ferre peraptum,
Mortuus ut tandem Domini uel laudibus addam,
 Cum non lingua sonat, que restat littera pangat,
Infirmasi fuerint, non sunt spernanda legenti,
[Cum nullus sermo Christo se subtrahat almo,
Omnibus, ut uult ipse, dabit, nec corpora cernit,
Parua replens magnis, et fortia spernit in altis.
Hoc placuit propter nullis me parcere uerbis,
Quin scribatur enim, quicquid non mittitur igni
Aut cursu celeri transportet nuntius orbi.



XXuI. uersus Udalperti in codicem Psalmorum  .


Hunc ego Psalmorum studui conscribere librum
Udalpertus, ut hic pascas animam quoque Heilwih.
Ornauit, ut potui: decuit sic nobilitari
Psalterii dominam, colui simul et generosam.
His leuiora facis curarum pondera scriptis
 Et meditare piis, que restant gaudia celis.
His magis insistas cupias, quam femina iocis.
Hec iterum atque iterum semper mediteris in euum.
Gaudia certa manent, quecunque hec pectora uoluent.
His inimica potes superare sequentia uires.



XXuII. Apologia  pro schola Wirtzburgensi eiusque magistro aduersus quemdam calumniatorem.


Nomen ut herbarum tenet hec urbs proficuarum,
Qualibus imbuti reparant sua membra saluti,
Sic perfectorum genitrix est discipulorum.
Profert doctrinam quia stultorum medicinam.
Per proprium nomen monstrat diuinitus omen.
Posse suum fructum uitii depellere luctum,
 Germine radicum quod fert uicus inimicum,
uim pellens morbi, dum cuncto proficit orbi.
Sordibus inflati cum stultitia cruciati,
Instar leprosi, seu qui degunt uitiosi,
Huc adducantur, quoniam melius renouantur
Doctiloquis uerbis, quam membra salubribus herbis.
Summis archiuis epulas acquirere siluis,
Nec non perfecte scrutari dindina [dindyma] secte.
Wangia cur langues stolidas seruando phalanges?
Nostros conuentus odeat tua stulta iuuentus.
Quam sint limantes aurum uelut igne probantes
Nostri rectoris norme non uilis honoris,
Ecclesie summam quem cernimus esse columnam.
Ad quem procedit, quicunque docendo placebit.
 Princeps primatum, qui pandit abdita uatum,
Mundi cunctorum transcendit culmen honorum.
Nam meritis nullum similem fert mundus homullum.
Ipse petarum fulget decus omnigenarum.
Imperio Christi moderando sceptra magistri.
Preter Scripture studium nichil est sibi cure,
Cultor uirtutis manet, eterneque salutis.
uim talem mentis dono tenet Omnipotentis,
Doctrine riuus fluit eius pectore uiuus.
Aeternum numen sermonum dat sibi flumen
Est ornamentum nobis huius documentum,
 Ut uerni flores cui crescunt semper honores.
Indoctis lumen cum fert, seu mentis acumen,
Grammaticas partes, ac cunctas instruit artes.
Tempore nocturno, neque uult cessare diurno,
Dicta peritorum depromens orthographorum.
Tanto pastori nunquam sunt scripta labori,
Ceu solis lumen sibi sed patet omne uolumen,
Ingenio mundum faciens uernare rotundum.
Strenuus et iustus, geminis uirtutis onustus,
Dat pernox Argus documenti fercula largus.
Cura subtili proprio uigilabit ouili.
Preter mercedem licet eius uisere sedem.
Propter sollertes non unquam spernit inertes.
Firmat prudentes, dum corripit insipientes.
Omnes communi uoto sibi iungimur uni.
 Aequat Sampsonis uires, studiis Salomonis.
Expers fallendi procedit lege docendi.
Sed noster cetus tali de principe letus,
Sollers, insomnis, catus hunc uenerabitur omnis.
Nunquam torpescit, cuius qui iure quiescit.
Talis mandrite uerbum fert gaudia uite,
Propter quem gentes huc diuerse uenientes,
Non plus uicini, quam querunt hunc peregrini.
Curritur a turbis istius menibus urbis.
Hunc sibi ductorem, uel gliscunt ammonitorem.
Nobilium proles cuius cum captet amores,
Lectio pupilli non fiet dedecus illi.
Quilibet assistat, sibi proficiendo patrissat.
Nullus mortalis pollet sic artificialis.
Desit perdocto cui nil uirtutibus octo.
 His ornamentis humilis stat gloria mentis.
uiuat hic indemnis, cum commoditate perennis
uirtutum plenus sit, prosperitate serenus.
Nil euentorum cui quod maneat nociturum.
Tristibus exutus, letetur et undiquc tutus.
Gaudia ueracis sibi sint celeberrima pacis.
Per summas metas uite sua prodeat etas,
Atque senectutis sint tempore dona salutis.
uirtutis mire celestia dignus inire
uisitet eternam lucem requiemque supernam.
Mundi Saluator sui celi cum dominator
Omnibus in portis rumpet retinacula mortis,
Ac per diuinam uocem spoliat Libitinam:
Ante suam sedem mandans procedere plebem,
 Pro meritis uite tunc doctrinis decorate
Hic ceu lucet, seu secum gaudia ducet
Discipulos cunctos, eius moderamine functos,
Pontificis summi, quem tunc sectantur alumni.
Pro quis lucescit stellis par ac requiescit.
Talibus augmentis gaudens de quinque talentis
Nunc commendatis sibi tunc Dominoque relatis,
O puer, insignis nos accendens uelut ignis,
Qui primum fictis hunc rosisti maledictis
Te se doctorem blaterando tenere priorem
Hoc cum dixisti, permultum desipuisti,
Doctum Platonem ponendo post Labeonem.
 Tunc utinam mutus fueras, hanc quando locutus.
Cunctis ostendis, sed talem cum reprehendis,
Temet mendosum lesisse canem furiosum,
Mente quod insana ferat iracunda Diana,
Sordibus imbute seu te mentis male tute
Collum maternum, uel confregisse paternum.
Tu cultor furni teneas sortem taciturni,
Moribus immundus, sordens uitiis, furibundus,
Turpis, blasphemus, uitiorum stercore plenus,
Sensibus et uanus, quod turberis male sanus.
In numero cleri sis indignusque teneri,
Aut fore te furem, qudo non ego dicere curem
Hoc sed dicebant hi, quia tua scripta uidebant,
Talia te fatum propter propriumque reatum,
Quatinus in pena sis propter tale pema.
 Hunc culpans neuum, qui conterit omne per euum.
Sunt assertores huic omnes inferiores.
Hunc sator irarum, destructor amicitiarum
Demonstrato, togas cur nos deponere cogas,
Nobis inmitis, transmittens nuntia litis
An nos mellitam nescis hic ducere uitam,
Undique pacatos, et de nullis superatos?
Te nullum uerbum nostri turbaret acerbum,
Si tu cessasses, quod talia non rogitasses.
Funditus inuitos scio nos pugnare petitos.
Ex hoc non latres rixis, sed reddito grates,
Quod non rixando loquor hec, sed consiliando.
Est tibi discrimen nostrum contingere limen,
Gymnasiique locum nugace notamine uocum.
Id quare gliscas, quod adhuc lacrimando gemiscas,
 Semper deflebis, si nos pugnando mouebis.
uis per conflictum belli tergum dare uictum,
Aut post procinctum manicis te reddere uinctum
Congressum belli deponas pullus aselii,
Qui uice predonis catulis sis preda leonis.
Si prece persistas, partes Iucamur in istas,
Ut uideas bellum te despoliare misellum,
In morem uermis pedibus sternaris inermis.
Pace coronaris, quam tu sermone sequaris,
Mecum sensisti qui nobile dogma magistri,
Qui nos informat, ratione facetus adornat.
Hunc quia laudasti, me perquam letificasti.
Inter nos ire fugiat discordia dire.
Expertes belli nos simus, amore gemelli:
 Fedus Dauidis mecum, Ionatheque subibis.
Nil nosmet seuum conturbet nunc et in euum.
Multum mirantur, nam talia qui speculantur.
Sunt, qui cum rixis nobis in pignore fixis
Omnes deuinces tibi conspectum fore lincis,
Iudex subtilis licet assis flos iuuenilis
Spernendo falsos, supraue modum male falsos,
Id retinens certum, cunctos superare disertum,
Nobis tutele quid at decus atque loquele.
Dic, cur baccaris nobis, qui bella minaris?
Pacem spernendo, cum Martis amore furendo
Compositor metri propter mendacia tetri?
Muse syluestri discors ratione pedestri
Turbabis Musam fallendo, fugans Arethusam,
Syllaba quod muta monstrat ratione locuta
 Ponere legitimum. Nescis, quia carmine rhythmum,
Grammaticam metam te linquere cerno petam?
Pauperies rane quondam ius cepit inane
Dicens, diuinam se ferre feris medicinam.
Increpat his culpis hanc sed uersutia uulpis:
Me non frustratis, quia te medicum meditaris.
Te fore mendosam scio per pellem maculosam,
Maxima te pestis quod uexet, sum tibi testis.
Primum solamen tibi profer uel medicamen,
Artis opem nobis posthac adhibeto Peonis.
Sic emendator, sic es uitii comitator.
uocibus inmanis, doctrine prorsus inanis,
Crimen culpabis, sed mox exemplificabis,
Quod cor non celat, quoniam Scriptura reuelat.
uersibus oblatis mendacibus, inmodulatis.
 Non ostendisses te stultum, si tacuisses,
Sermonisque nota monstraris nunc idiota.
Nos non contristas, pugne dum tela ministras,
Prelia ceu magnus nobis minitando tyrannus,
Et quod non audes dictatu, uoluere gaudes.
Nobis diuinam poscamus opem fore primam.
Christe, tui cleri turmam dignare tueri.
Sanctificans signum crucis hinc fuget omne malignum,
Rex Constantinus quam sensit in agmine primus.
Nec non de celis suffragia sint Michelis.
Nostris tutelis sit presidium Gabrielis.
Nos corruptelis manus eripiat Raphelis.
Angelici ciues omnes nobis date uires.
Auxiliis dandis ueneremur sacra Ioannis.
 In pugna metri petimus munimina Petri.
Cui consors aule celi nos protege, Paule.
Gratia leuite Stephani det gaudia uite,
Auxiliique manus tendat S. Kilianus.
Cum pacis palma proprium defendat agalma.
Testis diuinus fiat tutela Quirinus.
Assis Ambrosi fautor belli generosi.
Sancte regens hastas Hieronyme poscimus astes.
Nos Augustinus defendat rhetor opimus.
Doctor Gregori, da ne sint bella dolori.
Protegat inuictus nos in pugna Benedictus.
Tumbam Burchardi queramus non prece tardi.
Doctoresque sales ope sint hic prodigiales.
Sancti seu cuncti nobis succurrite iuncti
Prestando castris nostris tutamen ab astris.
 Hec nos cantemus, Martem nichilumque timemus.
Sic nos parmati stamus pugnare parati.
Nobis admittas quamuis tu mille sagittas:
Nos impugnando uenias licet utpote grando.
Sed tamen attritos bellando tuos parasitos,
uiribus extensis penetrat Saxonicus ensis,
Noricus et Sueuus cupiunt coniungere fedus.
Te non sectantur, sed nobis auxiliantur,
Qui non formident, quin te uincendo trucident.
Quod nunquam credis, nisi cum certando uidebis.
In regno primos nescis hic esse Latinos,
Nosue cequales miraberis esse sodales.
Istic discendo, seu contra te ueniendo.
Ac nobis dones in circuitu regiones,
 Quarum formosi sunt hic iuuenes generosi.
Tu petis econtra sed spiritualia monstra.
Expers stas artis credens his iurgia Martis.
His quia confidis, de pugna uictus abibis.
Iam tu cognoscis, quod nos non uincere possis.
Presidium gentes cum dent simulacra colentes,
Instar iumenti fugientes ius documenti.
Cum reputes uiuos de congressu fugitiuos,
Inferni diuos cur optabis rediuiuos,
Quos lex Plutonis damnauit fauce draconis.
Non resonante lyra cuius mulcebitur ira,
Quicquid his acceptat, nullius iam prece reddat?
Surgens de tumba te non tegit Herculis umbra.
Hunc tibi semideum scio non prestare tropeum
Rursus iniquorum crescit cultura deorum.
 Id si tu credis, prorsus ratione carebis,
Iungere gentiles Christi uelit ut sibi miles.
Nunquam certabit socio conamine Dauid.
Herculeas pugnas nullis precibus sibi iungas.
Christicolas serui fugiant in agone proterui,
Cultus atrorum sortiti demoniorum.
Qui dum uiuebant, non umquam lite carebant,
Nec possunt iungi socio, non agmine fungi.
Has belli sortes scio non sociare cohortes.
Quas si conducis, tenebris das munia lucis.
Talibus offensi, uel celicole reprehensi
Te non sectantur, sed nobiscum comitantur.
Tutores nostri, quos tu non querere nosti.
Sed seductores sequeris, quod postmodo plores,
uiuis defuncti si sint certamine iuncti.
 Hanc armaturam scio non nobis nocituram.
Iam denatura, nisi discedant sua iura.
Sed cur uis hostes, proprios dimittere postes?
Hic tu peruilis nostris superabere pilis
Istuc ceriti, nugacis nilque periti
Si tua procedant, et nos conuicia ledant,
Fortes athletas, poterisque uidere petas.
Numquam cedentes, cum tu fugiendo clientes
Aluo diuisa pereas nostrata sarissa [cod. sarisa].
 uelox ut uentus fuget omnis nempe iuuentus,
Quando truncatur, quisquis tibi collateratur.
Perfossus costis moribundus uinceris hostis
Terra procumbis referendo [f. reserando] uiscera lumbis
Postremo fessus, telorum turbine pressus
Noster captiuus, ne sis post hec fugitiuus,
Nobis infestus, nulla ratione molestus,
Ducaris frenis constrictus siue catenis,
Carcere conclusus plangens, aut compede trusus.
Iam nos irrita, quo sic pereat tua uita.
Desine nunc ire uel nostre damna subire.
Utile cognoscis, si pacis munera poscis.
Ne uenias duplex, sed trade manus cito supplex.
Suscipiens regis nostri moderamina legis,
 Cum penitus uires desint in corde uiriles
Temet tutandi uel nos umquam superandi,
Stultitia captum sic, ad nichilumque redactum,
Istic egrotum uolumus te sumere potum
Funditus insontis nostri de flumine fontis
Expers est fellis nimia dulcedine mellis.
Istinc si discis statim sensu resipiscis.
Recte uiuendi potaris et dogma loquendi.
Hec si contemnis, seu nostrates reprehendis,
Herculea fibra crescens siccabitur hydra,
De nobisque mori tibi tunc continget honori.
Nos non deuinces, licet inferni tibi princeps
Infernum linquat, sic auxiliando propinquat.
Perdere compellis nos te, pugnando repellis.
Ex hoc desistas, ulla ratione resistas.
 Istic prescriptum metrico modulamine dictum.
Cum precor eius opem, nec non uenerabile nomen.
De cuius donis modulo fungor rationis,
Credens dicentis sic scripture documentis.
Nomine signetis Domini uos, quicquid agetis.
Nobis ductores uerbi dum posco satoris
Agrum diuinum plantantes semine primum.







ANTE MEDIUM SAECULUM.
EBERHARDUS ABBAS TEGERNSENSIS.





EBERHARDI EPISTOLAE.




I Ad fratrem suum, quem adhuc uiuere gaudet, et ad se inuitat.


EBERHARDUS, Christi famulorum seruus, dilectissimo fratri.

 Sicut Iacob reuixit cum Ioseph uiuere audiuit, ita nostra uita post mentita funera uestra grandi gaudio hilarescit. Ut quondam spopondimus, in uestra dilectione constanter adhuc indubitanter permanemus, nimiumque desideramus uos uidere in loco quo  nunc degimus. Quocirca petimus, si absque consensu fratrum uestrorum ad nos uenire non uultis, a cunctis fratribus licentiam petatis de nostro nomine, ut nobiscum aliquantulum temporis manere possitis, ut de uestro uiuere tantum gaudeamus, quantum mesti fuimus, cum uos in Italia defunctum esse audiuimus.



II. Ad Udalricum comitem. Rogat ne grauiter ferat quod eo non interrogato Sigihardum monasterii sui aduocatum delegerit, etc.

EBERHARDUS, famulorum Dei uilissimus seruus, domno comiti O. [ODALRICO, seu UDALRICO] deuotum seruitium, iugemque instantiam precaminum in Christo.

 Quia aliunde non habemus tam firmum suffugium sicut in uobis, iugiter insistimus succlamando uos modo opportune interdum importune. Iussu domni nostri ducis, consilio monachice congregationis, petitioneque totius familie nobis subiecte Sigihardum constituimus nobis aduocatum. Et quia uos non fuistis cum duce, aut in tali uicinitate, ut uestri licentiam petere possemus, precamur ne nobis irascamini super hoc negotio, sed cum uestra sit gratia. Petimus etiam per clementiam uestram, iubete uestro militi Pennoni, ut famulos et ancillas Sancti Quirini, que ad nos pertinent, nobis reddat. Si ille dicit nos habere aliquos de suo beneficio, reddimus sibi libenter. uestro militi Wolfoldo precepistis ut nobis redderet decimationem ad Ismanninga, quod adhuc noluit  facere. Idcirco iterum iterumque precamur ut nuntium uestrum cum isto presenti nuntio nostro mittatis, qui hoc ei a uobis firmiter precipiat ut nobis decimationem reddat. ualete.



III. Ad Godchardum, ut uidetur, abbatem Nideraltah., cui fratrem Eginonem commendat.

Abbati G., monachice uite prouisori doctissimo, E. uestri seruitor deuotus, fratresque sibi subiecti, quidquid filii dilectissimo Patri.

Confratrem nostrum Eginonem, quem gremiolo uilitatis nostre, prout potuimus, modicum temporis uice uestra nutriebamus, modo ab eo rogati remittimus illum uestre paternitati. Omnes a minimo usque ad maximum pedibus uestris prouoluti petimus,  supplicamus, ut eum, hoc est medietatem cordis nostri, caritatiue suscipiatis in locum uere filiationis, ne aliter circa eum exterius agatis, quem quotidie interius Christo Deo parere non cessatis. Si aliquid delicti in uos commisit uerbo uel facto, ut nos fragiles quotidie solemus, totum Deo nobisque dimitti precamur: et, si minime digni sumus pro eo impetrare quod petimus, iterum cum uestra licentia in fraternitatem libenter suscipimus.



Iu. Ad Heinricum Boiarie ducem. Se infirmitate corporis impediri quo minus ad eum proficiscatur, rogareque ut Udalricum comitem sui monasterii aduocatum constituat, etc.

Seniori nostro, domno duci II., abbas E. a se cunctaque  congregatione, quecunque possumus oratione et famulamine.

Libenter ad uos ueniremus, priusquam de hac regione ad aliam pergeretis, et ut dilectissimum dominum merito debemus, uideremus, atque colloqueremur. Sed adhuc nichil habemus pre manibus, quod uobis sit honorificum, offerendum, aut nobis fructiferum. Impedit etiam me frequens corporis egritudo, et improuisa preparatio equitum uel equorum ad eam repentinam equitationem.

Ut nobis comitem Udalricum uestra potestatiua manu aduocatum monasterii detis, in presenti rogamus. Quantam penuriam fratres patiuntur, ad illos palam dicere erubesco. uobis namque totum ut est timeo profiteri. Sed de his nobis subueniendum solius  Dei singulare uestrique paternum prestolamur solatium.



u. Ad Theomonem seu Diemonem comitem, ut monasterii predia ad Hallam sita protegere ac ab iniquis inuasoribus defendere dignetur.

THEOMONI uenerando comiti, E., abbas indignus, salutem in Domino.

Rogamus, mi domine, ut pietatis uestre solatium habere possimus in omnibus negotiis nostris. Quo solatio maxime indigemus in his locis quibus uos potestatem habetis. Quidquid enim ad Halla habemus in familia, aut in aliis rebus, cito disterminabitur, et abstrahetur ab inimicis, nisi uos propter Deum et sanctum Quirinum hoc defendatis et contradicatis,  quod petimus ut faciatis ubicunque possitis. ualete.



uI. Ad eumdem, ut presentium latorem aut aliquo honesto officio munerari, aut eidem ueniam alium Dominum demerendi dare ne grauetur.

E., solo nomine monachus uocitatus, comiti D., dilectissimo consanguineo, salutem in Christo.

Iste noster amicus uestrique seruitor deuotus uenit ad nos, conquerens nichil se unquam digne laborasse in uestro seruitio aut uestri antecessorum, atque idcirco dicit se adhuc carere beneficio. Fatetur namque libentius se uobis uelle ministrare quam aliquo homini alio, si ei uel aliquam modicam faciatis misericordiam. Cui petimus ut aliquid auxilii faciatis, uel in beneficio aut in aliquo negotio sibi necessario.  Quod si non uultis, monemus atque rogamus ut illum cum gratiosa licentia uestra alium sibi dominum conquirere permittatis.



uII. Ad H. Remittit ei quemdam fratrem, et ut huius diligentem curam habeat, adhortatur.

H., fama totius bonitatis ubique diffamate, E. fratresque sibi subiecti, salutem in Christo.

Fratrem quem nobis commisistis, misimus uobis, non quod nos tedeat pro illo labore, uel que sibi sunt necessaria, in quantum sufficimus, ministrare. Iam enim habemus probatum quod studiosus est et capax ad discendum. Idcirco suademus ut circa eum ita fideliter peragatis, sicut illum in fidem uestram suscepistis, ne uester labor, imo et noster,  consumatur inutiliter, aut spes eorum qui illum miserunt, cassetur. Si uestre uoluntatis aliquid in eo possumus implere, adhuc pro eo infatigabiliter libenterque, ut cepimus, laboramus. Alia seruitia pre manibus non habemus; quamuis indigni, tamen memoriam uestri facimus iugiter in nostris orationibus. ualete in Christo.



uIII. Ad Engelbertum  ep. Frisingensem, de obitu Otperti monachi, quem precibus iuuari rogat.

Seniori nostro antistiti E., quidquid dilecto domino subditus.

Frater noster O., presbyter et monachus obiit uIII Id. Aprilis: pro cuius requie preces per sancta loca episcopii uestri precipite facere, ut confidimus  uestre pietati.



IX. Ad Iuditham, illustrem feminam, quam rogat ut afflicte ualetudini sue medicinam consulere ne grauetur.

Domne digne totiusque reuerentie cum sanctitate amplectende IUDITHAE, EBERHARDUS fidelissima cum orationis deuotione seruitutis notamina.

uestre pietatis gratiam sano et integro me habere profectu, dulcius melle, satiusque lacte os meum iucundatur gustu. Spei mei anchoram specifico quasi munimine in uos cum extendam, quasi essem in illo firmissimo et inexstinguibili Babylonie turri, a cuiusque impugnantis incursu me credo tuendum. Infirmitatibus periculosis, quia semper conturbor  corporis, aliquam ad remedium potionis confectionem, adiunctoque coriofole nutrimento cum aliis pigmentis, necesse ad hoc habendis, precor, mittendam. Qualiter autem ipsa potio qualiue cautione sit accipienda, et uel sursum, uel deorsum sit eructanda, litteris assignate; et si sanitati restituor, ueluti proprius in postmodum uester, scitote, quia existam. De renibus etiam cerue aut tale quid, in quo pinguedo continetur, mittere dignemini, quia macere carnis duritia in dentium meorum morsu, etiam tritorum, nichil aliud est nisi molestia. Quomodo, si fieri possit, ut potus confectio ante Quadragesimam ueniat, deprecor. ualete.



X. Ad Wigonem decanum Phyuhtwangensem, a quo suffragio orationum, aliisque caritatis officiis, que abeunti sibi addixerat, iuuari postulat.


Domno et uenerabili WIGONI decano, omni bonitate  conspicuo, atque cunctis dilectissimis confratribus E. proh pudor! in cunctis exorbitans, insolubilem nodum intemerate dilectionis.

Quia unumquodque igitur negotium in seipso imbecille, indiget alterius sustentamine, idcirco uestre solite pietatis haud ignarus precor subnixe ut solaminis recordemini, mihi, priusquam a uobis recessissem, promisi, quod modo, ut implere dignemini, submisse postulo. Admodum namque expauesco dum mecum reuoluo quid debeam pro uoto quod in cunctis me seruare iam dudum spopondi, quamuis coacte, ne mollis et dissolutus in tanto opere habitus, diuinam aliquomodo incurram offensam. Propter hoc enim nunc sudandum foret ad placandam diuinam clementiam: quia, que inhianter et indefesse  rogare debui, ut nostis, cum maxima, eheu! recrastinatione ac recalcitratione refutaui. Quapropter uestri fulciminis atque oraminis, nec non aliorum, eque Deum timentium satis indigeo, ne mihi non eueniat quod sacra Scriptura clamitat: Quia nec calidus nec frigidus haberis, sed tepidus solummodo diiudicaris, idcirco de ore meo euomeris. ualete



XI. Ad Heinricum regem. Implorat eius auxilium contra quosdam qui certum ad lacum Tegernsensem locum sibi auferre moliuntur.

H. regali solio dignissimo, E., Tegernsensis monasterii  abbas, uestra gratia subrogatus, quidquid seruus in regales amministrationes.

Cum undique inimicorum stringimur persecutionibus, nullum in his omnibus, post Deum, nisi ad uos suffugium speramus. Idcirco laboramus, et in omnibus deficimus, quia non habemus a quibus fideliter res Ecclesie defensas uideamus. O quam magna regalis potentia! Dicit tantum: Fiat, et perpetuum est. Hec uestra uis imperialis auctoritatis ad nos, precamur, usque pertingat. Est locus super littus Tegernsensis stagni situs, quem Poppo et Piligrimus frater eius, simulque mater illorum abstrahere iniuste a domo Dei in suos usus hereditarios nituntur. Sed precamur ut uestro imperiali  iussu hoc interdicatis, ne falsis aut corruptis pecunia iudicibus a domo Dei abstrahatur priusquam in presentia uestri diiudicetur.




ANTE MEDIUM SAECULUM.
PERINGERUS ABBAS TEGERNSENSIS.





PERINGERI EPISTOLAE.




I. Ad Diemonem comitem: se paratum esse ad recipiendum Wezilinum, modo quedam, sibi recens ablata, restituat.


Domno D. comiti uenerando, P. Sancti Quirini seruus, ceterique fratres deuotum seruitium, sedulamque orationem in Christo.

Ut nobis promisistis de amico nostro Wezilino, parati sumus suscipere ad Egilinga statuto die, id est sexta feria, que nunc est proxima. Quod ille dicit duos equos sibi redditos esse pro suo uno, et hoc nos confitemur, sed uterque tam pretiosus erat ut suus. Sed de illis tacemus, aliisque rebus supra modum et irrationabiliter hinc inde distractis in denariis, in uestibus, in bubus et ouibus, multoque grano cum  multigenis uictimis. Nihil horum repetimus, sed damnum sustinemus, et rogamus uos pro amore Dei et sancti Quirini ut hec omnia tractetis secundum uestram nobilitatem, nostramque necessitatem, et iubeatis nobis reddi alios equos, quos supra illos duos hinc habet ablatos. Insuper etiam, postquam ille hinc discessit, sunt nostris famulis tres equi furto sublati, quam suspicionem habent in illum et Pezilinum suum consocium quidam ex nostris, et etiam prouinciales clerici. Quos equos etiam petimus ut nobis precipiatis reddere, aut digno iudicio negare se non habere uel tollere.



II. Ad u. abbatissam, apud quam se excusat, quod petitos equos non miserit, et alia quedam munuscula mittit.


uenerabilibus in Christo dominabus u. abbatisse, ac B. Christi agnelle, P., quidquid tantillus tam dignis personis.

Non modicum dolemus quod nichil habemus ut petitionis, imo uestri precepti uoluntatem facere possimus; quia nullus equus in nostra inuentus est potestate, quando nobis commissus est iste locus, nisi admodum pauci, et ipsi nutabundi et segnipedes. Indicia tamen facimus his paruis munusculis, quanto citissime possumus, quod uestram uoluntatem implemus. Sedulitas orationis nostre comitatur iter uestrum, quantum nos Deus exaudire dignatur,  usque dum audimus quod cum pace reuertimini ad propria.



III. Ad A. archipresbyterum. Rogat ut Tagininum ad restituendas decimas ad Ezinhusum adigat.

P., abbatis nomine indignus, domno A. archipresbytero, quidquid est caritatis in Christo.

Sepe dictum est uobis de decimatione nostri monasterii ad Ezinhusum, quam Tagininus tulit nobis per duos annos. Isto anno abnegauit se coram nobis nostroque aduocato, ut deinceps eam sibi non usurparet. Sed fefellit nos, et habet iam nunc tertium annum ablatam. Quocirca rogamus pietatem uestram ut hoc corrigatis, sicut scitis illi contra Deum esse necessarium, nobisque utile ad ministerium  pauperum. ualete.



Iu. Ad R. abbatissam. Cur petitum uitrum nondum miserit?

P., sui uocabuli minime dignus, abbatisse R. domine perdigne, sedulitatem orationis deuotissime.

Quod uobis adhuc non dedimus uitrum, ut rogastis, non fuit culpa nostre tenacitatis, sed nondum aliquod preparatum habuimus. Nunc enim quotidie insistimus eidem operi, et cum hoc perficimus, statim post festum S. Andree mittimus uobis per nuntios nostros. Si aliquod adiutorium nobis facere uultis ad nostrum uictum frumenti uel alterius grani, ualde sumus necessarii. ualete.



u. Ad Henricum regem. Ut se ab iniuriis et persecutione Diemonis comitis eliberet.


Seniori suo H., exercitus Christiani ductori nobilissimo, P., abbatis uocabulo minime dignus, cum congregatione sibi commissa, sedularum precum deuotissima munia.

Sub manu uestre defensionis ob elemosynam uestri hactenus ualde pacifice uiximus; sed qui nunc nos contra uos Deumque insectantur, diutius celare non possumus. Domnus Diemo comes inimicabiliter persequitur nos. Habet nobis denique nostram nauim ablatam, qua debuimus fratribus nostris uecticare uinum, et legumina, aliaque necessaria. Plura etiam retia habet nobis tulta, uictimasque et granum,  quod nostri debuerunt seminare in agrum. Insuper infringens domunculas seruorum ui diripit ab eis omnia que habent. Nihil eis est peculii quod ille non iubeat perscrutari et tolli. Quid multa? Nisi manus uestra extendatur protectrix super nos et res nostras, ipseque a uobis exterritus prohibeatur tali flagitio, ille solus sanctum locum corporis S. Quirini dat exterminio. Precamur ut illi statuatis diem quo nobis et nauim et retia reddat.



uI. Ad eumdem de persecutione ac insectatione P. comitis aliorumque aduersariorum grauiter queritur.

Seniori suo H., regi uictorioso, P., uestri seruorum ultimus fratresque sibi subiecti.

Deuotissimis orationibus pro uobis iugiter insistimus.  Dum uos denique laboratis in lato, sicut condecet, regno, nos seruuli uestri minime requiescimus in uestro gremio, sub angusto monasterii claustro. Cuncta namque edificia uidemus miserabiliter collapsa uetustateque consumpta, quia P. comes tollit opera singulis annis de Wormgouue, que sola opera beatus pater uester concessit ad locum singulis annis renouandum; quod etiam permansit usque ad abbatem E. [Eberhardum] domno nostro duci conquesti sumus de eisdem operibus, et ille precepit P. ne sibi ea deinceps usurparet, quod nequaquam profuit.

Ad hec etiam nimiam persecutionem patimur nostrorum conciuium, priorum scilicet aduocatorum,  qui, maxima ira et odio contra nos permoti quod penitus sunt priuati rebus monasterii, nichil aliud student cum omnibus, quibus possunt, nisi nos pessimo uitio criminari, et hoc apud episcopos et principes, ut hec eadem infamia ad uos usque perueniat. Quod precamur propter Dei misericordiam, uestrique elemosynam, ne illorum uoluntati satisfaciatis, nobis inferendo ullam repentinam calumniam, sed reseruetis uestro iudicio, aut uestri fidelium episcoporum, uel abbatum rei ueritatem in nobis examinandam. ualete.



uII. Ad H. ducem Beiarie. Rogat ut quedam hoba ad locum Sciphusam pertinens suo monasterio reddatur.

 Domno H. Christiani agminis ductori nobilissimo, P., uester famulus cum fratribus.

Die noctuque Deum pro salute uestra iugiter exoramus. Augustissimum regem seniorem nostrum H. rogauimus nobis a se concedi quemdam locum, Sciphusa nominatum, de abbatia nostri monasterii. Quam petitionem ipse benigne suscepit, et iussit ut diligenter cum nuntiis inueniremus, quid et quantum fuisset, quod rogauimus. Quod cum fecissemus, retulimus regi ueritatem, paucumque sibi uidebatur, nobis uero multum. Insuper adiunximus: »Quidam famulus matris uestre habet unam hobam de eodem loco in beneficium, quid iubetis super eam.---Post uitam, inquit, matris mee, stet, et famuletur domui famulisque S. Quirini.« Et quia illa beata  iam obiit, et modo regem non possumus adire, sufficiat nobis, precamur, quod uice regis in hac patria regno fungimini, firmeturque a uobis regale promissum, et iubete nobis reddi predictam hobam, sicut rex statuerat.



uIII. Ad Gotscalchum episcopum Frisingensem. Se petita uitra post Pascha missurum.

G. pontifici dignissimo, P., uestri deuotus, ut merito proprius.

Mi domine uenerande, quod de uitro petistis, uel magis, ut decet, iubetis, nunc temporis paratum non habemus. Sed quamuis uictus nobis incumbat necessitas, statim post Pascha nostros uitrearios iubemus eidem insistere operi, et quidquid exinde  fiet, quanto citissime possumus, per nostrum nuntium uobis denuntiare non tardamus. ualete.



IX. Ad comitem F. Ut conuentum ad Pipurch non nichil differat.

Domno F. comiti uenerabillimo, P. cunctaque congregatio S. Quirini, sedulam orationem deuotamque seruitutem.

Omnes pariter pedibus uestris prouoluti precamur piam paternitatem uestram ut concilium quod uultis ad Pipurch habere pro communi terra, in triduum differatis, et dimittatis usque dum nos uobiscum loquamur. ualete in Christo.



X. Ad Egilbertum episcopum Frisingensem. De fratribus quibusdam sacris ordinibus initiandis.


Seniori suo E. infula pontificale celitus indusiato, P., abbatis nomine minime dignus, quidquid domino seruus.

Si dignamini, mi domine, necesse habemus ordinare quosdam fratrum nostrorum in ministerium Domini ad altare S. Patris nostri Quirini, eos uidelicet de quorum uita securi sumus, ut humanus probare potest oculus. Nam priores fratres nimio confecti senio iam lassescunt inualidi. Si iubetis, ubi uel quando, loqui uobiscum desidero pro uariis necessitatibus intus et foris nobis imminentibus.



XI. Ad Udalricum comitem. Pro restitutione rerum, quibus famulos suos Penno spoliauit.


Domno u. comiti nobilissimo, P., omnesque fratres, deuotas orationes.

Quod precepistis super seruos nostros, quos Penno propriis rebus spoliauit, nichil penitus nobis profuit, sed obiicit nobis nunc hoc, nunc illud per uarias circumlocutiones. Multum namque pudet nos et tedet quod sepe sepius propter hoc uos acclamamus: quia Deum non timet in nobis, nec hominem ueretur in nobis, ut faciat quod illi precepistis. Iterum atque iterum precamur, dilecte senior, iubete illi super hoc, quia uos multum inhonoramus, et spernimus si domno duci de uestris hominibus querimoniam facimus. ualete.



XII. Ad R. abbatem, quem rogat ut longius apud se eius seruum retinere liceat.


Domno abbati R. P. abbas indignus, quidquid uester deuotus

Nuntius a uobis missus uenit ad quemdam seruitorem  nostrum, per quem nobis iusserat hyperbolice, ut R. seruus uester citissime ad uos ueniret. Sed deprecamur ne in maxima necessitate eum a nobis tollatis, quia si nunc deserit opus quod cepit, omnia opera presentis anni penitus habemus perdita. ualete




ANTE MEDIUM SAECULUM.
ELLINGERUS ABBAS TEGERNSENSIS.





ELLINGERI EPISTOLAE.




I. Ad Froumundum monachum Tegernsensem. De optimo suo erga eumdem animo, et ordine presbyterii, quem Froumundo gratulatur.


Comarco FROUMUNDO, more rosulenti splendoris in cunctis emerito, ELLINGERUS, omnium hominum extimus, quidquid in Christo adoptari potest festiuius.

Cum igitur, o dilecte magister, intimo affectu cordis meditarer ut aliqua irreprehensibilia dicta uestre beneuolentie composuissem, et inscitia semel et sepe impediret quod uoluntatem delectaret, tunc demum confisus, baculoque uestri secreti consolatus, speraui, quanquam sunt uituperanda, tamen non esse a uobis propalanda, quia non presumptionis,  sed dilectionis sunt indicia. Sed ut ex hoc nulla ambiguitas subeat, quin uestri amor mei intima cubiculi semper exurat, et de uestra prosperitate summe gaudeat, omnimodis deposco. Nuper uero comperi, quod me affectu animauit inedicibili uidelicet uos fore promotum ad ordinem presbyterii. Qua de re flexo poplite flagito quatenus mei infimi memoria apud uos maneat, ut uestri apud me firmius inhereat. Hec enim ualde letificant, que uerba prophetica resonant: Cor contritum et humiliatum Deus non spernit. ualete



II. Ad Egilbertum, ut uidetur, episcopum Frisingensem. Rogat ut quemdam pastorem aduersus ouium suarum iniurias et insidias tueatur.

Quia notitie innotescit nostre excellentiam uestre  sanctitatis omnem uiam odio habere iniquitatis, ob id conducibile duximus errores uobis palificare, quos constat uestri censuram moderaminis respectare. Iste uero pastor, presentium uector litterarum, in presentia nostri effudit suarum querimoniam miseriarum, quasdam dolens oues sibi a uestra dominatione commissi gregis, funditus calce  abiicere, per deuia uitiorum errando, diuine pascua custodiasque legis. Insuper quidem cum easdem gliscat penitentie medicamentis ceu humeris ad ouile matris Ecclesie reportare, ferina ita exardent rabie, dentibus inuidie hunc dilacerare, ut erumnas desperet mortis se posse talibus deuitare insidiis, nisi ei quantocius inesse uestris dignemini presidiis. Nos denique intercapedine tot locorum elongantes, quoniam nullum ei adminiculum prebere ualeamus, in manus uestre potentie eum et hoc commendamus, quatenus misericorditer ipsius querelas suscipiatis, atque episcopali eumdem auctoritate pro nomine Christi defendatis, nec consentiendo, iniquorum peccati offendiculum uestre aliquod sanctimonie ingeratis periculum.



III. Ad D. episcopum. Queritur ob predium ab eius subditis uastatum et iniuste abalienatum.


Domno D. pontificalem decoranti thronum uirtutum, E. una cum subiectis, perennem cum Domini principatum electis.

Ut resciuimus uos, presulum reuerentissime, ordinatum fore istius prouincie rectorem, sperabamus, uelut et adhuc spes nostra est fixa, diuinitus prouisum esse uos orphanis haud minus patrem et adiutorem, quam monachis pro ipsa excellentia uestre pietatis asylum ac defensorem. uerum predium, quod largitus est Cesar Heinricus regie donationis charta stabiliendo nostro monasterio, ut a quibusdam didicimus uix credendo, a uestro deuastatum nobis  abalienatur imperio. Arbitri uero testes adhibentur in hoc fundo nichil a nobis esse usurpatum, nisi quod Cesaris precepto ab ipsis nostro cenobio cum termino est premonstratum, atque in presentia uestri uestrique aduocati legitime firmatum. Qua de re quidem summopere efflagitamus pro nomine Domini atque amore S. Quirini, nec non ob uestre remedium  anime, seu uestrorum parentum, quatenus nostro nequaquam monasterio precipiatis ullum fieri detrimentum.



Iu. Ad N., ut uidetur, archiepiscopum, cuius auersum preter spem animum recuperare satagit.

+ Excellenti pontificum dignitatem uenerandam sanctimonie per sublimitatem + postremus in ordine abbatum celestis aule senatum.

Preceptis, patriarcharum reuerentissime, semper parere cum studuissem uestre in omnibus almitatis, ueluti dudum diue quidem memorie uestre matris obediui imperatis apud curtem regis, quando a uestra paternitate flagitaui missionem ac benedictionem;  miror cur per tantam a uobis dimissus sim indignationem. Idipsum igitur mihi improperando obiecerunt mei familiares, non solum uiri seculares, sed etiam cenobiales, ut qui hactenus uestre expertus sum pietatis adminiculum ac respectum, qualiter in tantum uestrum promeruissem despectum. Non ignoro quippe in sanctuario uestri pectoris reconditam esse omnis scientie affluentiam, huiusque scripti: Quanto magnus es, humilia te in omnibus, inibi defore negligentiam. Ex hoc diffido uestre ob magnitudinem maiestatis uilitatem mee annullari paupertatis. De cetero ante uestre dominationis conspectum, si famulamen meum fuerit acceptum, dignemini detegere mee ruborem tante confusionis, scilicet intimando fontem causamue prefate despectionis.  Ex hoc uero euidens indicium datur me hec ita autumare absque falsitatis, quia cum meas prosternerem preces uestre in presentia sanctitatis, propter flebilem huius combusti monasterii necessitatem, nullius auxilii consecutus sum propitiationem uel caritatem.



u. Ad N. episcopum, forte Nitherum Frisingensem, apud quem se de non concesso frumento excusat.

Amplectendo meritorum sanctuario, condigne subrogato Christi uicario, + Christi gratia cure custodis deputatus, celestis gaudia incolatus.

Omnem que poterit deuotionem impendi affectioni ullius amici, confitemur, quoad uixerimus,  totis annisibus nostris par esse uobis addici, quia munificentie uestre excellentia perdigna est interioris seu exterioris cuncta famulicii frequentia. uerum ingerit nobis ruborem confusionis has presentari litteras uestre conspectui dilectionis. Nos quidem uestri magnitudinem beneficii haud posse equiperari ulla nostri assiduitate seruitii [fatemur]. Qua de re scilicet eius testimonium inuocatur, qui cunctorum secreta cordium rimatur, quoniam in loco a uobis pretitulato exhibendi nulla facultas obsequii accommodatur. uestram namque intimationem super hoc negotio si rescissemus, priusquam inde omne frumentum auferri iussimus, non aliter uestre studuissemus postulationis perficere desiderium,  quam si proprie prebuissemus uite alimenti ministerium. Sed dicat aliquis a nostra poscendo familia, in illo nos loco petitam uobis seruitutem posse obtinere. Idcirco conducibile est ad id ueritatem respondere quod in proximo Paschali tempore per nostram magnopere flagitando legationem a nostris nequiuimus ministris ullum supplementum nostri cenobii ad restaurationem. De cetero nostrum misimus illuc nuntium, quatenus nostro precipiat preposito parare hospitium, nec non omne quod possit impendat uobis seruitium. ualete.



uI. Ad eumdem, forte Nitkerum episcopum Frisingensem, cui quemdam commendat qui beneficium amittere debeat.

+ Domno N. desiderabili meritorum sanctuario,  digno apostolorum uicario, E., post huius exsilii incolatum celestis patrie senatum.

Presentium allator litterarum uestre in conspectu dominationis aliquid ualere sperans mee conamen postulationis, obnixe haud cessauit deprecari mea uestre paternitati legatione se commendari. Qua de re magnopere efflagito propter Christi amorem, meique famulaminis ob deuotionem, quatenus ipsius dignemini querimoniam auscultare, et ad sui senioris dominium illius subrogare miserie uestrum prepotens patrocinium. Paterno quidem iure beneficium, si dici fas est, sibi in hereditatem collatum, assiduisue cum muneribus ab episcopis prioribus comparatum, uestrum nisi adminiculum eidem auxilietur, a se funditus alienari ueretur. Sagacitas  uero uobis celitus infusa, poterit celeriter examinare, hunc nichil in hac re contra iustitie normam postulare.



uII. Ad u. abbatem a quo fratres reuocat ob aduentum episcopi Frisingensis iniquis erga se delationibus exasperati.

u. abbatum decoranti sublimitatem per omnem uirtutum capacitatem, E., ultimus Christicolarum, gaudia celicolarum.

Cum nostrum esset uelle uestro satisfacere desiderio, repentinus nostri antistitis aduentus nostro publicatus monasterio, nostros fratres, uestro addictos seruitio, cogit nos poscere nostre remissum in congregationis paupertati, priusquam uestre promissum  esset caritati. Delate quidem, ut resciuimus, de hoc cenobio false lingua adulantium criminationes, eiusdem aduersum nos presulis nonnullas dolose conflando machinate sunt indignationes. Qua de re magnopere efflagitamus, quia in uestram peculiariter benignitatem speramus, uestris quatenus commendatitiis apud ipsum litteris, aut legationibus id efficiatur, quando hoc domicilium suo primitus ingressu in presentiarum illustratur, sui turbine terroris, ne diffametur uel quatiatur. Insuper uestram cupimus affinitatem hoc sibi consiliari, pastorem, qui posuit animam pro suo grege, ut dignetur imitari, atque sui patrocinio asyli coadunatum tueatur ouile, ne aliquod discidium siue scandalum  patiatur hostile, sicque liquido appareat uestri consanguinitas erga se quanti ualeat. Namque  collatam sibi diuinitus pontificii excellentiam par est coronari per compassionis clementiam.





EPITAPHIUM ELLINGERI ABBATIS



 Hic Ellingeri noscuntur membra teneri,
   Qui cum iustitia respuerat uitia.
Moribus abbatum sanctis decorans dominatum,
   Cum pietate patris prefuerat monachis.
Peruigili cura tulit asseclis nocitura:
   Letificando probos corripuit reprobos.
Instruit exemplis cunctos plusquam documentis:
   Prauis difficilis, mitibus et facilis.
Mundum despexit, dum carnis pondera uexit,
   Calcans carne solum, mente petendo polum.
Iugi multarum se fonte luens lacrymarum,
   Mox letis oculis afluerat populis.
Spreuit diuitias . . . . utpote delutas
   Letos cuius opes prestiterant inopes.
Huius contritam dederant ieiunia uitam,
   Largam muneribus oppido pauperibus.
 Numquam pro Christo tali caruere ministro,
   Quod populum latuit, sed Domino patuit.
Ut dilexissent illum plusquam timuissent,
   Blandus discipulis sic fuit ac famulis.
Nullum damnauit, quem iudicio superauit:
   Solers consiliis, commodus auxiliis.
Mundo, dum uixit, se pro Domino crucifixit,
   Gestans arma crucis talis amore ducis.
Doctrine riuum prudens pectore uiuum,
   Hoc sibi contiguos fecerat irriguos.
Fornicibus pictam qui iusserat hic fore cryptam,
   Ac sibi uicinam construit ecclesiam,
Hic memor in primis percuncta negotia finis,
   Crimina sic domuit corpore dum uiguit.
Pace coronatum celi requiescere flatum,
   Lectores precibus poscite supplicibus.




ANTE MEDIUM SAECULUM.
UDALRICUS ABBAS TEGERNSENSIS.





UDALRICI EPISTOLAE.




I. Ad P. [f. leg. N. Nikerum ep. Frising.] episcopum, ad quem Raherium clericum, multorum criminum reum defert, eique G. canonicum suffici in parochiali munere rogat.


P. cunctos coronanti pontifices nostre etatis maturitate sapientissime pietatis, u. infimus abbatum, celestis curie senatum.

Nostre ditioni clericum Raherium assignatum, multis comperimus criminibus commaculatum, et non minus facinore fascinationis fore exsecrabilem, quam infamia adulterii uituperabilem. Ex hoc quidem haud ignoramus sibi commisso gregi exemplorum edificatione nichil hunc prodesse, uerum suorum  anfractu errorum multum obesse, uniuersaque lege Christianismi atque gratia baptismi, nec non etiam pro suis culpis carere plebem missarum celebritate.  Nam hoc refertur, quod est miserabile ac lacrymabile, quam plures eiusdem populi ex hoc seculo migrasse sine peccatorum confessione et absque uiatici communione, nec non etiam in sepeliendo sine animarum commendatione. Quia uero non solum rei sunt qui faciunt, sed qui consentiunt facientibus, atque ad magistrum respicit quidquid a discipulis delinquitur, pro talibus dolemus negligentiis peccatorum nobis accumulari augmentum, uestramque ueremur sanctitatem aliquod ob id pati anime detrimentum. Quocirca uos, dilectissime Pater, supplices efflagitamus, quatenus uestro canonico G. hanc ecclesiasticam cum nostra familia curam interim commendetis, quoad uestre uiue uocis collocutione nostram presentiam letificetis, aut donec  in uestro synodali decreto diiudicetis quid de hoc negotio certitudinis statuatis. Namque institutis uestre nimium uenerande paternitatis in omnibus  his nos, ut par est, obtemperantes, iuxta normam iustitie pernoscatis.



II. Ad G. archipresbyterum, ut uidetur, Frisingensem, ut eumdem Raherium loco moueat et deponat.

+ Christi solummodo gratia ad hoc collatus Dominico, quod preest, ouili custos deputatus, G dignitatem archipresbyterii per summam decoranti sapientiam, totius deuotionis excellentiam.

Nostrorum relatione fidelium cognoui nostrum clericum Raher uestre subditum [cod., noster clericus subditus] gubernationi, commissum gregem, quem par fuit paterno amore pascere et potare, lupina, quod non timet, rapacitate dispergere ac lacerare. Qua de re uestram efflagito dilectionem per  amorem diuinum, atque propter sanctum Quirinum, nec non ob nostrum seruitium, quatenus uestrum sine dilatione statuatis placitum, in quo eius crimina examinando iuxta legem Christianitatis, ac eumdem de commisse plebis regimine deponatis. Sed ne Christianismi mos inibi aliquod interim capiat detrimentum, posco ut nostro clerico, uobis contiguo, ecclesiam cum omnibus rebus ad eam pertinentibus committatis, quoad uiua uoce nosmet compellando legitimum huic negotio finem imponatis. Non enim solum rei sunt qui faciunt, sed qui facienti consentiunt. Ob hoc criminosum, propter eiusdem offendiculum, anime ueremur subire periculum. Quamuis uero munera obcecant oculos sapientium, tamen ab hoc nullum  tam acceptabile impenditur nobis famulitium, pro quo uelimus infernale soluere supplicium.



III. Ad eumdem de eodem.

Quantum nobis facietenus ingerit confusionis ruborem, tantum cordis arcana patiuntur merorem quod pro tali re litteris nostre legationis tam frequenter tranquillitatem inquietare uestre cogor dominationis. Nam nostre clericus ditionis, qui sepenumero nobis ingessit scrupulum nonnullius offensionis, uerum semper munitus uestre asilo defensionis, nichil unquam passus est animaduersionis,  nunc supremi ante tribunal imperatoris munia gerit aduersum nos delatoris atque accusatoris. Commisse autem sibi plebis quam damnosam teneat negligentiam, par est per uestram indagari sapientiam, ne aliquam anima, ut dicitur, uestra ex hoc subeat in futuro periculi magnificentiam , quia non solum rei sunt qui faciunt, sed qui facientibus consentiunt. Quod uero uxore sua adhuc uiuente aliam duxit, quantum in hoc populum sibi creditum destruxit, nostra licet super hoc intimatio taceret, uestre tamen prudentie id perscrutanti haud lateret. Quamuis nostrum ex eodem cenobium permulta sustineat temporalia detrimenta, tamen hec omnia postponentes eternalis plus timemus calamitatis augmenta. Qua de re magnopere flagitamus, uestra  uti almitas nostro desiderio opituletur, et ecclesie quatenus a se repudiate dignus successor subrogetur.



Iu. Ad eumdem de eodem clerico, quem queritur nullo modo se quiuisse ad meliorem frugem reducere.

A uestra accipiendo dominatione licentiam, cum nostrum uellem clericum Raher, iuxta canonicam discutere congruentiam, se prebuit rebellem atque arrogantem, quamuis me paterno sentiret amore sibi auxiliantem. Nam iureiurando ei omnium que contra me ullo modo gessit, promisi impunitatem, duntaxat Christianam contra religionem susceptam desereret iniquitatem. uerum super his quanta eius  exstitisset pertinacia, presentium uector litterarum, si iubetis, utpote qui nostro interfuit colloquio, pandet ueritatem absque fallacia, quia uestram uereor grandeuitatem inquietare, si eius controuersie studeo ambages scribendo uestre paternitati enucleare. In prefato quidem negotio, quoniam uestrum abnuo clericum preterire, partim uos id non nescire, ut si exorbitans noluit redire ad uiam iustitie cum lenitate, saltem cogatur asperitate. Ad hec scitote me humiliter efflagitare quatenus ecclesiam a se desertam clerico quem uobis dirigo dignemini tradendo commendare.




ANNO DOMINI MXXXIX.
GODESCHALKI SEQUENTIAE.






[SEQUENTIAE.]



I. In Conuersione sancti Pauli apostoli. [I 15Kb]


1. Dixit Dominus: Ex Basan conuertam conuertam in profundum maris.

 2. Quod dixit et fecit, Saulum ut strauit, Paulum et statuit

3. Per uerbum suum incarnatum, per quod fecit et secula.

 4. Quod dum impugnat, audiuit: Saule, Saule, quod me persequeris?

5. Ego sum Christus: durum est tibi ut recalcitres stimulo.

6. A facie Domini mota est terra, contremuitque mox et quieuit,

7. Dum cognito credidit Domino, Paulus persequi cessat Christianos.

8. Hic lingua tuorum est canum, ex inimicis ad te rediens, Deus,

9. Dum Paulus in ore omnium sacerdotum iura dat preceptorum,

10. Docens crucifixum non esse alium preter Christum Deum,

11. Cum Patre qui regnat et sancto Spiritu cuius  testis Paulus.

12. Hinc lingua sacerdotum, more canis dum perlinxit, Legis et Euangelii duos molares in his contriuit.

13. Corrosit uniuersas species medicinarum, quibus curantur saucii, reficiuntur enutriendi.

14. Per quem conuersus ad nos tu uiuifices, Christe, peccatores:

15. Qui conuertendis conuersum conuerteras Paulum, uas electum.

16. Quo docente Deum mare uidit et fugit, Iordanis conuersus est retrorsum.

 17. Quia turba gentium, rediens uitiorum profundo, Og rege Basan confuso,

18. Te solum adorat Christum creatorem quem et cognoscit in carne uenisse redemptorem.



II. De B. Maria Magdalena. [II 4Kb]

1. Laus tibi, Christe, qui es creator 

2. Celi, terre, maris, angelorum et hominum

3. Quem solum Deum confitemur et hominem.

4. Qui peccatores uenisti ut saluos faceres,

5. 

6. Quorum de grege, ut Chananeam, Mariam uisitasti Magdalenam.

 7. Eadem mensa uerbi diuini illam micis, hanc refouens poculis.

8. In domo Simonis leprosi conuiuiis accubans typicis.

9. Murmurat Phariseus, ubi plorat femina criminis conscia.

10. Peccator contemnit compeccantem: peccati nescius penitentem exaudis, emundas fedam, amas ut pulchram facias.

11. Pedes amplectitur Dominicos, lacrymis lauat, tergit crinibus, lauando, tergendo, unguento unxit, osculis circuit.

 12. Hec sunt conuiuia que tibi placent, o Patris Sapientia.

13. Natus de uirgine qui non dedignaris tangi de peccatrice,

14. A Phariseo es inuitatus: Marie ferculis saturatus.

15. Multum dimittis multum amanti, nec crimen postea repetenti.

16. Demoniis eam septem mundas, septiformis Spiritus.

17. Ex mortuis te surgentem das cunctis uidere priorem.

18. Hac, Christe, proselytam signas Ecclesiam: quam ad filiorum mensam uocas alienigenam.

19. Quam inter conuiuia legis et gratie spernit  Pharisei fastus, lepra uexat heretica.

20. Qualis sit tu scis: tangit te quia peccatrix, quia uenie optatrix.

21. Quidnam haberet egra, si non accepisset, si non medicus adesset.

22. Rex regum diues in omnes: nos salua, peccatorum tergens cuncta crimina, sanctorum spes et gloria.



III. In Decollatione S. Ioannis Baptiste. [III 6Kb]

1. Psallite regi nostro, psallite prudenter,

2. Nam psalterium est iucundum cum cithara,

3. Nato uirginis, quo psallens natus sterilis

4. Citharam carnis percussit in domo Domini.

5. Dum quod sonabat clamando, docuit uiuendo.

 6. Mortificando que super terram sunt membra et hoc alios docendo:

 7. Preparans Christo plebem perfectam Ioannes, uox clamantis in deserto.

8. Sed uox hec impium Herodem, quem corripit, minime corrigit.

9. Haud tamen tacuit, sed ad usque sanguinem sceleri restitit.

10. Non licet, inquit, te fratris tui habere coniugem, raptam sibi: peccasti, quiesce, penitentibus sic precepit Dominus.

11. uocem incantantis sapienter Herodes ut aspis surda spernit ut iustum, ut sanctum Ioannem timet quem uinxit in carcere.

12. Sedet in tenebris lucerna, lucis amicus omnipotentis,

13. Studet deliciis mundi principis filius perditionis.

 14. Meretrix suadet, puella saltat, rex iubet, sanctus decollatur.

15. Dat rex saltanti caput Ioannis, qui sanctus antequam sit natus.

16. En quomodo perit ustus quasi non sit Deo dilectus,

17. Cum sit eius pretiosa mors hec in conspectu Domini.

18. Nos corde percepimus qualis ac quantus est, quia uicinus dignitate Christo fit et morte.

19. Nam morte turpissima damnatur sponsus Sponsi et amicum damnant morte recte turpissima.

20. Carcere carnis eductum quem ferunt psallendo celis angeli angelum.

 21. Et nos in terris tibi psallere fac, Christe, in memoriam Baptiste.

 22. Herodis spreta quo mensa altaris tui mensa ipsum te dum sumimus, super tibi psallamus.



Iu. In Diuisione apostolorum. [Iu 7Kb]

1. Celi enarrant gloriam Dei Filii uerbi incarnati, facti de terra celi.

2. Hec enim gloria soli Domino est congrua,

3. Nomen est cuius magni consilii angelus.

4. Istud consilium lapso homini auxilium est antiquum et profundum et uerum factum solis tantum sanctis cognitum.

5. Cum angelus iste, homo factus ex muliere, immortalem de mortali, de terra fecit celum, ex homine angelum.

 6. Hic est Dominus exercituum Deus, cuius sunt angeli in terram missi apostoli:

7. Quibus se ipsum uiuum prebuit resurgens in multis argumentis pacem mortis uictor nuntians.

8. Pax uobis, ego sum, inquit, nolite iam timere: predicate uerbum Dei creature omni coram regibus et principibus.

9. Sicut misit me Pater et ego mitto uos in mundum: estote ergo prudentes sicut serpentes, estote ut columbe simplices.

10. Hinc Petrus Romam apostolorum princeps adiit, Paulus Greciam ubique deens gratiam, ter  quatuor hi proceres in plagis terre quatuor euangelizantes trinum et unum.

11. Andreas, Iacobus uterquc, Philippus, Bartholomeus, Simon, Thaddeus, Ioannes, Thomas et Mattheus duodecim iudices, non ab uno sed in unum diuisi, per orbem diuisos in unum eolligunt:

12. In omnem terram exiuit sonus eorum,

13. Et in fines orbis terre uerba eorum.

14. Quam speciosi pedes euangelizantium bona, predicantium pacem,

15. Sanguine Christi redemptis ita dicentium: Sion, regnabit Deus tuus,

16. Qui uerbo secula fecit, quod pro nobis uerbum caro factum est in fine seculorum.

17. Hoc uerbum quod predicamus, Christum  crucifixum qui uiuit et regnat Deus in celis.

18. Hi sunt celi quibus, Christe, inhabitas, in quorum uerbis tonas, fulguras signis, roras gratia:

19. His dixisti: Rorate, celi, desuper, et nubes pluant iustum, aperiatur terra germinans,

20. Germen iustum suscita, terram nostram qui apostolicis uerbis serens germinare facias:

21. Quorum uerbis uerbum Patris tenentes in patientia fructum ferre fac nos tibi, Domine.

22. Hi celi, quos magni consilii angelus inhabitas, quos non seruos sed amicos appellabas, quibus omnia que audisti a Patre notificas.

 23. In quorum diuisione collectum gregem custodias indiuisum et in uinculo pacis, ut in te unum simus sicut in Patre tu es unus:

24. Miserere nobis, tu qui habitas in celis.



u. De una uirgine. [u 3Kb]

1. Exultent filie Sion in rege sue

2. Nescientes torum delicti crimine sordidatum:

3. Quarum, Christe, sponsus uirginum, uirginis es filius:

 4. Cuius gratia mira opera in sanctis tuis sunt edita,

5. Ut das cernere hac in uirgine cuius hec festa sunt hodie:

6. Que fragili sexu femineo uiriliter carnis iure domito

7. Angelicam hic uitam duxerat in carne, dum preter carnem uixerat.

8. Hoc miratur serpens antiquus, calcaneum eius obseruabat callidus:

 9. Quod nocere dum machinatur, sub pedibus femine caput eius teritur.

10. Insidias hostis hanc, Christe, docuisti uincere in prima congressione,

11. Dum non consentiret, sed illi resisteret, uincere qui solet tentatus si non repugnet

12. Quem hec uirgo resistens a se fecit fugere, quo fugato appropinquabat tibi, Domine.

 13. Nam inter uirgines adducta post eam que mater est intacta, uirginum uirginis Marie digna est pedissequa:

14. Te agnum sine macula iam sequitur stola candida Filium uirginis, quocunque uirginum flos ierit.

15. Huius intercessione nos tuere.




ANNO DOMINI MLX.
LEDUINUS ABBAS S. uEDASTI ATREBATENSIS.





NOTITIA HISTORICA.


 Leduinus, seu Lieduinus, ex laico pie religionis monachus a Balderico uocatus, uedastino monasterio preficitur a B. Richardo, non quidem an. 1018; ut scribit Locrius, nisi fortasse tanquam prepositus, at certe preerat iam an. 1023, prima die mensis Maii, qua presens in comitiis generalibus, iussu Roberti regis apud Compendium congregatis, inter Ecclesiam Bellouacensem et suam fraternam societatem iniit, ut patet ex charta ea de re descripta apud Chesnium  et apud Mireum . Nullus autem pene est in hac abbatum serie, cuius memoria in benedictione magis sit; etenim plurimus exstitit in restituenda et asserenda, cum domi tum foris, morum disciplina, plurimum quoque laborauit in re familiari conseruanda et augenda. A fundamento monasterium restaurauit, et lib. III Chronici Camerac., cap. 59, quod quidem Gerardus episcopus, inquit Gazeus, anno 1031, consecrauit. Bercloënsem preposituram in proprio, sub  S. uedasti auspiciis, excitauit allodio, Hasprensem permutatione a Genneticensibus accepit an. 1044, ac deinde Angilcuriam pro Hasprensi commutatam pretio redemit. Exstat ad eumdem Leduinum Gerardi  antistis epistola qua ei gratias agit quod compassus sit Atrebatensis matris Ecclesie que III Kal. Augusti igne e celo delapso combusta fuerat. Item auctoribus Leduino et Rotrico  abbatibus, Gerardus episcopus demum acquieuit consilio quorumdam Belgii episcoporum, qui Burgundie presulum sententiam secuti, ut tam sese quam omnes homines sub sacramento constringerent, pacem uidelicet ac iustitiam seruaturos . Sub annum 1028, eiectis e Marcinianensi Parthenone sanctimonialibus Balduini comitis iussu, et in earum locum substitutis monachis, Leduinus abbas eo nouam induxit coloniam, cui nouem annis prefuisse traditur; interimque Harmaticum cenobio Marchianensi subiecit, cuius hactenus cella est. Nominatur 1036 in charta pro iuribus Atrebatensis telonei a Theodorico rege olim concessi ecclesie sue; et in aduocatia Marchianensis abbatie 1038, ac insuper 1041 in donatione  Ermentrudis pro sepultura mariti sui Gatteri castellani Cameracensis apud Elnonem. Proindeque non est mortuus anno 1040, ut asserit Locrius.





LEDUINI ABBATIS SANCTI uEDASTI ATREBATENSIS CONSTITUTIO DE PLACITO GENERALI.


 1. Homo de generali placito tria placita debet in anno. Unum uI feria post Epiphaniam, aliud uI feria post octauas Pasche, tertium uI feria post festum S. Ioannis Baptiste. In quibus placitis nulla extranea potestas debet uenire, neque presidere ad iudicandum, neque comes, neque aduocatus ullus, nisi tantum abbas aut prepositus.

II. Quod si quis eminentioris potentie, uel qui non sit de lege huius generalis placiti, habuerit causam, uolueritque clamare in placito, licet ei uenire et clamare, et secundum legem placiti causa illius iudicabitur recte; sicque egredietur, remanente placito in sua libertate.

III. In hoc itaque generali placito, presidente abbate seu preposito, circumsedentibus etiam scabionibus,  si quis aduersus alterum habet querelam, stabit et faciet clamorem suum legitime super illum, audieturque clamor eius, et diligenter discutietur, et secundum legem placiti res inter utrumque diiudicabitur.

Iu. Qui sacramentum acceperit, XX noctes de interstitio habebit.

u. Qui uadem dederit u solidos de lege, dabit XXX den. de fredo, et huius fredi due partes erunt prepositi, tertiam uero partem habebit maior placiti. Si autem lex abbatis uel prepositi fuerit, totum fredum maior placiti habebit. At uero si quis causam clamoris habens, in presenti clamare distulerit, usque ad diem alterius placiti omnino clamare non poterit. Abbas autem uel prepositus, si est unde uelit  clamare, potest omni tempore hominem de placito in camera sua mundare, et de catelo suo super eum clamare et legem facere, ipsaque lex que in camera abbatis fiet, consuetudinem placiti debet tenere. Ad clamorem uero alterius, ut dictum est, nisi in placito nullum debet iudicare.

uI. Homo de generali placito non dat censum de capite suo, nullam dat neque debet aduocaturam, quia liber est ab hac exactione sine inquietudine. Si uxorem ex lege sua acceperit, quinque solidos de comedo, id est licentia uir et femina dabit. Si extra  legem suam uxorem acceperit, illicitam rem operatus est, tantum dabit quantum deprecari poterit. Si liberam feminam uxorem duxerit, nichil dabit, quia libertatem uxoris sue ad legem suam conuertit.

uII. Homo si mortuus fuerit, quinque solidos de mortua-manu dabit; femina cum mortua fuerit, nichil dabit, quia prolem suam in hereditatem dimittit. De his quoque u solidos tam de comedo quam de mortua-manu, decimum denarium maior placiti habebit.

uIII. Non licet homini de placito generali uendere aut in uadimonium mittere alodium placiti, aut alteri ecclesie dare, nisi per licentiam abbatis uel prepositi; uerum si qua necessitate compulsus,  uendere uel in uadimonium mittere illud uoluerit, ueniet et offeret abbati; si placuerit illi ut redimat, leuius habere debet quam quilibet alius; si noluerit uel non potuerit redimere, dabit ei licentiam uendendi, non alicui extraneo, sed proximo generis sui, aut alicui eiusdem legis, ne alodium placiti uideatur exheredari. Quod si nesciente abbate uel preposito hoc fecerit, et abbas cognoscens hoc insequi uoluerit, nec illi remanebit qui emit, nec ad illum reuertetur qui uendidit, sed ecclesia alodium suum iure sibi uindicabit.

IX. Hanc ego  Leduinus, abbas ecclesie Beati uedasti, rationem siue constitutionem placiti generalis, ut in libertate sua ratum et inconuulsum omni tempore permaneret, tam posteris quam presentibus  Ecclesie filiis et fidelibus, scripto commendans notificare uolui, consensu et dispositione tunc temporis aduocatorum et aliorum Ecclesie fidelium, quorum hec sunt nomina: Robertus, Pasciculus, et Helgotus aduocati assenserunt. Stephanus Bechez, qui maior erat huius placiti, et fratres eius Rainboldus, et Gontrannus, uarnerus Malnis. Wlago de Walenscurt, et Iohannes frater eius, Albricus castellanus, Gerricus de Herchingehen.

Actum est autem tempore comitis Balduini Pulchre-Barbe  .




ANNO DOMINI MXL.
OTHELBOLDUS MONASTERII S. BAuONIS GANDENSIS ABBAS TRICESIMUS SEXTUS.





NOTITIA HISTORICA


Othelbodus rexit ab anno 1019 usque ad 1034. Meminit Mabillonius Seculo II Benedict. in Obseruationibus ad uitam S. Bauonis, pag. 396, epistole quam hic abbas scripsit ad Otgiuam, Flandrie comitissam, in qua enumerat corpora sanctorum in ecclesia Sancti Bauonis asseruata. Hanc habes epistolam apud Mireum noue editionis p. 348.





OTHELBOLDI ABBATIS EPISTOLA AD OTGIuAM FLANDRIAE COMITISSAM  Recenset sanctos ac possessiones monasterii S. Bauonis.


 Domine nostre serenissime OTGIuAE comitisse, OTHELBOLDUS, gratia Dei abbas, ceterique Gandensis cenobii fratres, debita seruitutis et orationis obsequia.

Precepit nobis excellentissima pietas uestra ut nomina sanctorum quorum corpora, annuente Deo, apud nos coluntur, scriberemus. Obtemperantes iussionibus, paucis adnotauimus et deduximus uobis ea, ut memoria eorum iugiter uobiscum esset in presenti, et ut partem cum eis mereamini habere in futuro. Nomina autem eorum hec sunt:

Primus et precipuus patrie nostre patronus S. Alewinus, cognomento Bauo  , nobilissimus atque ditissimus Hasbaniensis pagi comes, beatissime Gertrudis uirginis consobrinus, predicatione beati  Amandi pontificis, imo Dei omnipotentis inspiratione, toto mentis deuotione conuersus, relinquens cognationem et patriam, Christum ipsumque consulem Gandauum secutus, dum studuit relinquere terrena, meruit obtinere celestia. Sed hec plenius liber uite eius refert.

 Secundus S. Landoaldus  , Rome presul ordinatus, et a predicto pontifice Amando accitus, ut gregem Domini fidelium sancta secum predicatione in Gallia amplificaret, postquam multam ad Dominum plebem conuertisset, Traiectensem per nouem annos rexit pontificatum, S. Lambertum ab annis puerilibus studiis celestibus informans, post multa bonorum operum insignia, in eodem est episcopio tumulatus.

Tertius beatus Amantius, ipsius presulis S. Landoaldi archidiaconus; cum ipso in eadem theca repositus.

Quartus Adrianus martyr, ipsius ad regem Hildericum internuntius, et in ipsa legatione a latrone interemptus, simul cum eo est tumulatus.

 Quinta S. uinciana uirgo, soror eiusdem S. Landoaldi.

Sexta beata Landrada, Belise abbatissa, que beatam docuit Amalbergam.

Hi cum beato Landoaldo de Roma pariter uenientes, et ipsius ubique laboris et predicationis consortes,  cum ipso sunt simul tumulati, et Deo propitio ad nos usque perlati. Sed hec omnia liber De gestis eorum conscriptus manifestius testatur.

Septima Pharaildis, uirgo apud nos antiquitus reposita.

Octauus S. Liuinus episcopus, de Scotia causa orationis ueniens, et apud uillam quamdam S. Bauonis hereditariam a uiris malignis interfectus, palmam est martyris a Christo adeptus.

Nonus beate memorie Macarius, Antiochene sedis, ut ipse testabatur, archiepiscopus, ut ipsi uidimus  , sapientia et morum honestate preclarus, quem Dominus post multa peregrinationis incommoda, nobis est transmittere dignatus, atque presentis uite molestia exutum, et eterna gloria sublimatum  crebris miraculorum signis mirifice decorauit.

Deinde quanta apud nos plurimorum sanctorum pignora habeantur, scilicet apostolorum, martyrum, confessorum, uirginum, antiquitus ab ipso Christianitatis exordio recondita, nisi quis oculis inspexerit, neque narranti, neque scribenti facile credet. Et quod ex his maximum et pretiosissimum, est pars quedam magna ligni salutaris, cum ipso Redemptoris nostri cruore manifestissime perfusa, et fabricata auro, gemmisque pretiosis decentissime inserta.

Nunc igitur, domina nostra dulcissima, quoniam satis uobis factum est de corporibus et reliquiis sanctorum, animaduertat, si placet, uestra pietas,  qualis quantusque hic locus olim fuerit, et ad qualem nunc delapsus inopiam; et tamen caput regionis, primatum tenens ceterarum ciuitatum, et ab antiquis Gandauum uocitatus castrum, ubi sanctus pontifex Amandus, post gentilium conuersionem, templum Domino, in honore beati apostolorum principis Petri reliquiis maximis construxit insertis, atque monachorum ibi cateruam instituens, priuilegiis apostolicis et regum preceptis decentissime corroborauit: ubi etiam insignis Pater Bauo, omnium uirtutum perfectione probatissime consummatus, a Deo omnipotente sublimiter est exaltatus.

Cumque meritis ipsius et uirtutum signis idem locus quotidie oblationibus fidelium augeretur et  cresceret, post plurima annorum curricula, peccatis Christianorum exigentibus, Northmanni ipsum locum adeunt, uastant, incendunt et omnia diripiunt; solummodo sanctorum corporibus, maxime fidelium laboribus, ad Montem regium Laudunensem fuga dilapsis.

Cumque inibi, propter metum ipsorum Danorum, quoniam omnia occupauerant, diutius morarentur, hereditas eorum uersa est ad alienos et domestici atque extranei diripuerunt ea. Sed et proauus senioris nostri magnus Arnulfus, maximas inde abstrahens  partes, satellitibus suis, secundum quod uniquique eorum erat contiguum, distribuit.

Hoc est in pago Curtracensi uilla Elisachia cum ecclesia et mansis, triginta octo; item uilla Sidenghem, et in uilla Holthem, mansos quatuordecim, et in pago Metelentinse, in uilla Siclinis, mansos quatuor cum molendinis duobus et cambis duabus; et in pago Tornacensi uillam Fontaneiam nomine cum omnibus appendiciis; et in pago Trecensi uillam Columnam dictam, item aliam uillam nomine Niolam; et in pago Bracbantensi uillam Meren cum ecclesia et mansis septuaginta septem; item Crainham uillam cum ecclesia et mansis triginta; item Bellauium cum ecclesia et omnibus appendiciis; item Brugecine uillam cum omnibus reditibus; item uillam  Miliniam, cum ecclesia et omnibus adiacentiis; item uillam Mershem, cum ecclesia, pratis, pascuis, siluis et omnibus adiacentiis; item uillam Singem cum ecclesia et ceteris ad ipsam pertinentibus; item uillam Badengem cum ecclesia et redditibus ceteris; item uillam Mortesela cum ecclesia suisque appendiciis; item in Masmine mansos quinque cum ecclesia;

Et in pago Flandrensi Bettingem cum ecclesia et omnibus ad ipsam pertinentibus; item Holtasma cum ecclesia; item Ottold ecclesiam; item ecclesiam Adingem. Item in pago Mempisco uillam Guntrengem cum ecclesia; et in pago Gandensi, uillas has, Hemthorp, Hufoine, Bergine, Was monasterium cum omnibus appendiciis eorum, et ecclesia in Merendra  sita.

Sed et comites prouinciarum et episcopi singuli eorum obtinuerunt partes suas, unusquisque in locis suis, usque ad tempora pie memorie predecessoris nostri, domini uidelicet abbatis Odwini, qui adiens piissimum imperatorem Ottonem quasdam imperio suo contiguas uillas impetrauit, quibusdam ut erant ibi iniuste direpte, morte ipsius interueniente, remanentibus; ex quibus duas fiscales detinuit episcopus Leodiensis, Calmund, et Meldrada  , cum eorum appendiciis, ut Renoldus comes Suessionis uillam uasleiam nuncupatam; sed et Widmarus uillam Letbecam, cum ecclesia et omnibus appendiciis, et Uda comitissa uillam Warminiam,  cum mansionibus quindecim et suis appendiciis, et comes Renerus  uillam Letha cum ecclesia et suis reditibus, et Sconarda similiter et Robertus uillam Grenberga, et plurimi plures, quas enarrare longum est.

Interim quondam hucusque de iniusto uel uiolenter loco sancto ablatis summatim perstrinximus, nunc redeamus ad ea, si pietati uestre audire placet, que sanctis remanserunt, uel que post reuersionem eorum de predicto monte, laborioso sudamine  nostrorum parentum, postmodum sunt reacquisita  .

In pago Flandrensi, id est in Rodenborch due ecclesie, additis etiam ibi aliquantis terrarum partibus, fidelium postmodum deuotione collatis. Similiter et Baltreshanda, et in Lappescura et in uilla uelhem mensure uel mansi quinque, et in Mempisco, in uilla Cunengem, ecclesia una.

Et in pago Gandensi in uilla Merendre M. quinque, et in Wilda M. quinque, et in Winderholt ecclesia una; et inter Marcam, et EKKergem M. XuI cum ecclesia, et inter Siedrengem et Singengem, et Achtine M. decem; item in alia uilla Singengem, super Scaldim fluuium, M. u cum ecclesia; item in Guddengem M. quinque, et in Sualmis  uilla cum  ecclesiis et M. XX; et in Papengem  uilla cum ecclesia et M. XXX; et in Kothem, et in Gisensela  M. uI cum ecclesia et dimidia. Hec de plurimis prioribus pauca iuris sanctorum cessere.

Et hec sunt que clementia pii imperatoris Ottonis predictus dominus abbas Odwinus postmodum impetrauit. In pago Tornacensi, uillam Waterlos  , cum ecclesia et omnibus adiacentiis, et in comitatu Antuerpiensi uillam Buchost  cum ecclesia et redditibus,  sed et precincturas et telonea in omni regne suo nobis clementer indulsit.

Huic nostre miserie et inopie accessit pietas benignissimi nostri huius senioris Baldwini; et de suo proprio in pago Flandrensi, in loco nuncupato Ruga, contulit ducentas mensuras terre, pascuis ouium congruas; et in pago Gandensi, in uilla Stota mensuras septem, et in pago Bragebatensi uillam Selleca  cum ecclesia et mensuris decem, et in uilla nostra Waterlos mensuras septem.

Hec ergo omnia cum exactoribus nostris diligentissime perscrutantes, uix M. CC ad fratrum usus seruientes quiuimus computare.

Ecce, domina nostra clementissima, patefecimus  uobis omnia que prius apud nos fuerunt, et que postmodum, et que nunc. Amodo locum nostrum respicite, et nostri misereamini; ut dominum nostrum Balduinum, et liberos uestros, et regnum uestrum omnipotens Dominus noster, interuentu omnium sanctorum suorum precibusque nostris exiguis respiciat et gubernet. Detque uobis quietam et tranquillam uitam in presenti, et regnum et requiem sempiternam in futuro. Amen.




ANNO DOMINI MXXXIII-MXLuIII.
BENEDICTUS IX PAPA.





NOTITIA HISTORICA.


 Benedictus uIII, dictus IX, Tusculanus, ex comitibus Tusculanis, Theophylactus antea nominatus, Alberici filius Benedicti uIII et Ioannis XIX fratris filius, diaconus cardinalis, imperatoribus Chunrado Salico, et Henrico tertio Augustis, sedit annos duodecim, menses quatuor, dies uiginti; creatus III  Idus Nouembris, pontificatu exactus XI Kal. Februarii, anno 1045, sacerdotii sui anno XII, mense I, die XII.

Siluester tertius, Romanus, Ioannis Laurentii filius, episcopus Sabinus, in schismate contra Benedictum IX creatus, sedit mensem I, dies XXIX;  cratus XI Kal. Februar., pontificatu a Benedicto IX exactus est u Idus Martii, anno 1045.

Benedictus octauus, dictus nonus, Romanus, pulso Syluestro tertio, iterum sedit mensem I, dies XXI, ex ante diem uI Idus Martii usque ad Kal. Maii eius anni, quo die sponte abdicauit.

Benedictus nonus, Tusculanis comitibus annitentibus, suffectus est Ioanni patruo defuncto; qui cum in dies, modo hunc, modo illum, Romanos uexaret, tandem facta multorum conspiratione, post longam duodecim annorum tolerantiam, sede sua pulsus est, anno Domini 1045, atque in eius locum, Ioannem Sabinensem episcopum XI Kal. Februarias subdiderunt, eumque Siluestrum tertium appellarunt. Hanc contumeliam Tusculani proceres ferre  non potuerunt. Itaque facto impetu cum militibus et collecta hominum agrestium multitudine adiuti, Siluestrum u Idus Martii et patriarchio Lateranensi deturbarunt, ac Benedictum restituerunt. Interea tertius quidam Ioannes, archipresbyter Romanus, eamdem sedem inuadens, maiorem deformitatem Ecclesie attulit, atque ita tres pontifices Romanam sedem pariter uexabant. Benedictus autem, cum se omnium odio ac contemptu haberi uideret, nec satis robur ad tantam procellam sustinendam haberet, honore se ultro abdicauit. Erat Ioannes Gratianus, Petri Leonis filius, eximie nobilitatis in Urbe uir, cui consecrato Gregorius uI nomen est inditum.

Siluester autem tertius, patria Romanus, Ioannes antea uocatus, ex episcopo Sabinensi, in schismate,  pulso Benedicto, quorumdam Romanorum studio creatus, sedit mensem I, dies XXIX, sine impedimento; hic patriarchium Lateranense tenens a Benedicto pulsus, basilicam et palatium S. Petri occupauit, atque armis aliquo tempore tenuit, pontificatus nichilominus iura exercens.

 Fuisse autem Benedictum IX nepotem Benedicti uIII, Petrus Damianus cardinalis testatur, quem idcirco Benedictum Iuniorem uocat. Eumdem Theophylactum antea dictum, Hermannus Contractus, insignis historie scriptor, refert; Glaber, Cluniacensis monachus, tradit eum nondum puberem pontificatum assecutum; itaque si quid criminis in corrumpendis comitiis fuit, id non ei, sed amicis et consanguineis tribuendum censetur.

Benedicti IX pontificatu, Anglorum rex, uoti et religionis gratia, Romam uenit. Qui uoti compos factus, in patriam rediit. Sunt qui scribunt hoc tempore Gerardum uenetum, Ungarorum episcopum, uirum optimum et doctissimum, ab hostibus Christiane fidei martyrium equissimo animo passum; ad  currum enim ligatus, ex altissimo monte preceps dimittitur ac laceratur.

Bruno Herbipolensis theologus, et Hermannus Contractus, historicus et mathematicus, clarent anno 1040.

Romanus Iu imp. in Oriente, occisus est circa Kal. Martii, anno 1035.

Imp. Michel Iu Paphlago, Aug., imperauit cum uxore Ze Augusta annos uI, mens. uI.

Chunradus imp. obiit pridie Nonas Iunii, anno 1040.

Imp. Henricus III Niger, Augustus uI, ex Germania, occidentis imper., prefuit imperio annos XuII, menses Iu, dies XXII.

Michel Iu Orient. imp., abdicauit mense Augusto,  anno 1040.

Imp. Michel u Calaphates, Augustus, cum uxore Ze Augusta imperauit menses Iu, dies u.

Imp. Flauius Constantinus XI Monomachus, Aug., imperauit cum uxore Ze et Theodora Augustis, annis XIII ab anno 1042.





NOTITIA DIPLOMATICA.


    Scripte sunt Benedicti IX bulle per manum:
    Scripte Sergii scriniarii [al. archiscriuii] et notarii sacri nostri Lateranensis palatii .
    Date per quorum manus sint non est notatum.







BENEDICTI IX PAPAE EPISTOLAE ET DIPLOMATA.



I. Priuilegium Benedicti IX Gumbaldo Burdigalensi S. Crucis abbati concessum in gratiam celle B. Marie de Solaco. 
[MARTEN. Thesaur. Anecd. I, 156.]


BENEDICTUS episcopus, seruus seruorum Dei, dilectis  filiis GUMBALDO abbati, et monachis Sancte Crucis Burdigalensis, et suis monachis in suo monasterio Sancte Marie Dei genitricis, quod nuncupatur de Solaco, habitantibus, salutem et apostolicam benedictionem.

Conuenit apostolico moderamini, pia religione pollentibus, beneuola compassione succurrere, et  poscentium animis alacri deuotione impertire. Ex hoc enim lucri potissimum premium a conditore omnium Deo procul dubio promeremur, dum uenerabilia loca oportune ordinata ad meliorem fuerint sine dubio statum perducta. Igitur quia postulasti a nobis ut prefatum monasterium Sancte Marie apostolice sedis auctoritate muniremur, et omnia eius pertinentia perenni iure inuiolabiter permanenda confirmaremus, et absque omni iugo sub ditione cuiuscunque persone, excepto abbate Sancte Crucis, et suis monachis, constabilire nostri priuilegii pagina corroboraremus; propterea tuis flexi precibus, per huius nostre auctoritatis priuilegium decernimus, ut omnes terras cultas et incultas, seruos quoque et ancillas, et omne quod dici aut nominari  potest, eidem monasterio pertinentia, siue quidquid in futuro a regibus, aut a ducibus, aut a qualibet persona fidelium ibidem donatum aut oblatum fuerit, nostra auctoritate liberum ab omni extranea permaneat persona. Unde uolumus ut nullus uicecomes, nullus comes, nullus archiepiscopus, nullus episcopus, neque magna paruaue persona in eis que res dicte sunt, potestatem exerceant, aut uim facere presumant, uel contra hoc priuilegium aliquid aduersitatis agere audeant. Et omnes archiepiscopos et episcopos, ceterosque clericorum in prefato monasterio et in omnibus suis pertinentiis ditionem quamlibet habere auctoritate apostolica prohibemus. Absoluimus ut si aliquis excommunicatus, ad matrem Christi, de quacunque regione, a  solis ortu usque ad occasum, aduenerit, ex parte Dei et nostra absoluti sint, quandiu in potestate sancte Dei Genitricis fuerint, ab omni excommunicatione, siue ab archiepiscopo, siue episcopo, excepto abbate Sancte Crucis et suis monachis in supradicto loco habitantibus. Quibus damus potestatem ligandi atque soluendi contra omnes malos Christianos, qui aliquid mali in prefatum monasterium et ad habitatores loci illius facere uoluerint. Ecclesiam uero Sancte Crucis, consilio et preceptione Romane Ecclesie fundatam, cum suis monachis et cum omnibus suis pertinentiis, liberam ab omni excommunicatione uel uexatione cuiuscunque persone esse precipimus. Similiter uolumus ut nullus episcopus, in cuius parochia situm est idem monasterium,  nec domnum uestrumque abbatem, nec aliquem uestrorum clericorum seruientium in monasterio Sancte Marie audeat excommunicare, uel ad synodum prouocare, statuens apostolica auctoritate, sub nostri et diuini iudicii obseruatione anathematis interdictum. Statuimus autem ut cum abbas monasterii Sancte Crucis obierit, neque a comitibus, neque ab archiepiscopis, neque ab episcopis, neque a nullis principibus, neque a qualibet persona omnino, aliqua cupiditatis causa, in monasterio sancte Crucis eligatur neque consecretur abbas: sed qualis cuncta congregatio ibidem et in aliis ecclesiis sibi subditis degentium, cum fidelibus et senioribus eius loci eligatur, et communi consilio  a nobis nostrisque posteris pontificibus consecretur, si archiepiscopus in cuius episcopio est, noluerit consecrare. Damus quoque licentiam uobis et uestris fratribus in monasterio Sancte Marie de Solaco habitantibus, a qualicunque uolueritis episcopo omnia uasa sanctuarii ordinare, et consecrare uestros clericos, et chrisma accipiendi. Quod si qualiscunque homo, cuiuslibet potestatis existens, aliquam presumptionem contra hoc apostolice confirmationis priuilegium agere, aut prefatum monasterium, cum omnibus suis pertinentiis, causare putauerit, uel preceptis nostris in omnibus que hic scripta sunt inobediens fuerit, auctoritate Dei et nostra non solum anathema maranatha, id est, perditus in secula seculorum uinculis innodatus, sed  insuper a regno Dei alienus existat. Qui uero pia benignitate auctor obseruauerit, benedictionem et gratiam a Domino consequi mereatur.

Scriptum per manus Sergii archiscriuii sacri nostri palatii, mense Octobris, indictione quinta.



II. Benedicti IX epistola ad Rolandum prepositum aliosque canonicos S. Florentine Ecclesie. 
[UGHELLI, Italia sacra, III, 56.]

BENEDICTUS episcopus, seruus seruorum Dei, dilecto in Christo ROLANDO, S. Florentine Ecclesie preposito, aliisque canonicis et confratribus tuis et successoribus in perpetuum.

Si iustis seruorum Dei petitionibus satisfecerimus,  procul dubio apostolica precepta seruamus. Quapropter inclinati precibus tuis, fili carissime, confirmamus atque corroboramus tibi tuisque successoribus canonicis quidquid in pagina concessimus, et confirmationis, quam uidetur uobis fecisse episcopus, nobis presentibus, scriptum esse constat, donec tam in ipsa uestra canonica ita in modo seruatur regula quam scilicet canonicam tuendam et defendendam per eamdem paginam ipse uidetur episcopus, nostre, nostrorumque successorum apostolice auctoritati tuendam et defendendam commisit atque supposuit, utque ea et securi ab omni lesione permanere ualeatis desiderio; hac itaque petitione tua inclinati diximus te prepositum, tuosque successores canonicam uitam ducturos, sub  nostre apostolice defensionis munimine suscipimus, cum et bona omnia, curtes et terras, que uestra et habet et habitura est canonica, uidelicet et iuxta Florentinam urbem pratum Regis, cum mansis et territoriis omnibus, que modo in Florentina curte habet et retinet predicta uestra canonica, curtem S. Andree cum omnibus sibi pertinentibus, curtem de Quinto, curtem de Cintoria totam, sicut ipsi tenere et habere uidemini, et illam partem quam Petrus primicerius contra canonica instituta usurpare uisus est, plebem de Exinea cum curte et mansis, et omnibus territoriis et decimationibus quecunque ad eamdem plebem, uel curtem pertinere uidentur. Insuper totam quod Theuzo filius Lepisti  pro salute anime sue in ecclesia S. Ioannis contulit, uel in eadem canonica. Terram S. Proculi in predicta plebe, curtem que est infra plebem S. Petri sita ualeam, cum omnibus adiacentiis et pertinentiis suis, necnon et ubicunque in eodem episcopatu aliquid tunc, uel retinere uidetur ipsa canonica, et quidquid Gerardus archipresbyter pro beneficio ab ipsa Florentina Ecclesia tenuit, tam in decimationibus quam in mansis, et in prediis, necnon et quecunque Stephanus abbas ex beneficio tenuit. Similiter et quecunque primicerii beneficia fuerunt, atque plebem S. Hippolyti sitam Else, itemque campum, et hortum, qui est iuxta ecclesiam S. Reparate. Que omnia, sicut iam a Gerardo uestro episcopo uobis concessa sunt et confirmata, ita nos tibi  tuisque successoribus confirmamus, et stabilimus in perpetuum, cum omnibus uestris mobilibus rebus seseque mouentibus, quas modo habetis, uel uobis ubique pertinent, et inantea, Domino iuste et legaliter acquirere potueritis, siue ab eiusdem ciuitatis episcopo, siue ab aliis hominibus publicis et priuatis. Precipientes igitur iubemus et apostolica auctoritate confirmamus, ut neque episcopus eiusdem ciuitatis, neque ulla parua, uel magna persona habeat de uestris rebus iuste uel legaliter uobis pertinentibus, ut dum canonice uixeritis, disuestire, molestare, inquietare, uel aliquam minorationem uobis inferre. Quod si quis temerarius ausus fuerit, nisi infra quadraginta dierum spatium emendauerit,  anathematis uinculo obligetur, et a regno Dei alienatus, usque ad dignam satisfactionem. Qui uero custos nostre sanctionis exstiterit, benedictionem et gratiam omnipotentis Dei et beati Petri apostolorum principis, et nostram habeat.

+ Bene ualete, etc.



III. Benedictus IX Ecclesie Silue Candide bona episcoporumque iura confirmat. 
[UGHELLI, Italia sacra, I, 100.]

BENEDICTUS episcopus, seruus seruorum Dei, PETRO uenerabili episcopo S. Silue Candide Ecclesie, tuisque successoribus in perpetuum.

Conuenit apostolico moderamini pia religione  pollentibus beneuola compassione succurrere, et poscentium animis alacri deuotione impertiri assensum, ex hoc enim lucri potissimum premium apud conditorem omnium Deum promerebimus; quoniam uenerabilia loca opportune ordinata ad meliorem fuerint sine dubio statum perducta. Igitur quia postulauit a nobis prudentia tua quatenus concederemus et confirmaremus tibi episcopatum supradictum cum omnibus suis pertinentiis, que per diuersa loca reiacere uidentur, uel que ab aliquibus iniuste retenta, uel inuasa esse noscuntur, inclinati piis precibus tuis, in primis que carius uobis uidetur episcopalem dignitatem tibi concedimus, adiutore Spiritu sancto, et modis quibus possimus apostolica auctoritate confirmamus, et honore Iesu  Christi Domini nostri confirmamus tibi tuisque successoribus fundum in integrum, qui uocatur Buxus, in quo basilica SS. Rufine et Secunde constructa esse uidetur ad episcopalem sedem, quam etiam tuo studio, muro et fossato uallasti et circumdedisti, atque populo atque sacerdotibus bene sufficienter repleuisti. Nos etiam omnes uestre potestati et successorum tuorum submittimus ut nunquam successorum nostrorum pontificum, uel alias persone pro glandatico, herbatico, nec alio fodro districtu, uel placito pro aliqua datione, uel aliquo ingenio illos constringere, uel aliquo modo dare audeat, scilicet, ut diximus, in potestate tua et successorum tuorum, remota omnium hominum contradictione, in perpetuum maneat, et qualiter uobis placuerit eamdem  ecclesiam per uos uestrosque successores, et edificare, seu fabricare, quam tu fecisti. Itemque concedimus et confirmamus fundamentum in integrum qui uocatur Auion, et montem Iordani cum casis, uineis et terris, siluis, et incultis, una cum seruis et ancillis atque colonis ibidem residentibus utriusque sexus, etatis, uel cum omnibus eorum pertinentiis, posita territorio Silue Candide, inter affines, a primo latere terra supradicti episcopii, a secundo latere riuus, qui uocatur Galeria, a tertio latere Ulbasol, a quarto latere Criptule, nec non fundum qui uocatur Mons Aureus cum omnibus suis pertinentiis, ab uno latere mons qui uocatur Iordani, ab alio latere Criptule, a tertio latere fundus  qui uocatur Palmi, et a quarto latere fundus Laurete, et a quinto latere terra monasterii S. Martini, seu fundus qui uocatur mons Grunduli cum omnibus ad eum pertinentibus, et inter affines, ab uno latere fundus Montis Aurei, et ab alio latere fundus Criptule, et Ulbarolo, a tertio latere fundus Palmi, atque fundus qui dicitur Oripo, cum omnibus suis pertinentiis, inter affines, ab uno latere terra monasterii S. Martini, ab alio latere fundus insula sancta, a tertio latere curtis S. Petri, et fundus montis Grunduli, et a quarto latere terra de curte S. Petri. Item fundus, qui uocatur Scriptule, et palmi cum omnibus eorum pertinentiis, a primo latere fundus Fulisan, a secundo latere fundus Laurete, a tertio latere terra S. Martini,  et a quarto latere fundus Seuonum omnino, fundus Isidori cum omnibus pertinentiis suis, ab uno latere terra S. Martini, ab alio latere Castrangotol, a tertio latere Mensa sancta, denique et ipsum fundum Mensam sanctam cum omnibus ad eam pertinentibus, ab uno latere casale, quod uocatur bucce, a secundo latere mons, qui uocatur Dompnico, a tertio latere Musana, et a quarto latere S. Laurentius de Panti, pari modo fundum S. Basilidis cum omnibus ad eum pertinentibus, ab uno latare casale SS. Petri et Pauli, ab alio latere uallis que appellatur Intentionara, a tertio latere uiuarolus, et a quarto latere monasterium S. Stephani; porro fundum Panzii, cum omnibus suis pertinentibus, ab uno latere fundus Apronianum, ab alio latere Silua Candida, a tertio  latere Musanell., et a quarto latere Canullan., et a quinto latere terra Aureliana, et silua S. Stephani cum uia Salinaria, simulque fundum Lauretum cum omnibus pertinentibus suis, ab uno latere terra S. Petri, ab alio latere terra S. Martini, a tertio latere mons Iliodori, a quarto latere fundus Oripo, seu casale Pauli, et fundus Serianus cum omnibus eorum pertinentiis, ab uno latere terra S. Martini, a secundo latere Silua Candida, a tertio Mensa sancta, et a quarto latere silua S. Petri, nec non casale quod dicitur Castagnetolo, ab uno latere SS. Quatuor fratres, a secundo fundus Orbanula, a tertio Musana, et a quarto latere Massanellus, atque siluam que appellatur Mag. cum omnibus sibi pertinentibus, ab uno latere riuus de Galera, ab alio latere  mons qui appellatur stupha ancilla Dei. Omnes namque fundos nominatos, et casalia cum terris, campis, pratis, pascuis, siluis cultis et incultis, positis territorio Silue Candide milliari ab urbe Roma plus minus duodecim, etiam aquimolum molentem in riuo, qui uocatur Galeria cum omnibus sibi pertinentibus, et terra Semitarisia, que appellatur Pastinum longum, ab uno latere Gualdsi dinco, ab alio latere terra S. Petri, que appellatur Campo Mastali, a tertio latere fundus montis Arcionis, et a quarto latere mons Paurum constitutus iuxta idem episcopium, siue alium aquimolum in ipso riuo eum omnibus sibi pertinentibus iuris eiusdem episcopii.

 Super his autem, secuti antecessores nostros, concedimus et confirmamus uobis massam iterum que appellatur Cesana, cum fundis, et colonis suis, qui dicuntur Furculo, Tandilian., Martinian. Item colonias de solario, et de cortina, et de gradolfo, coloniam de ualle, et de fontana, et de sancto, coloniam de castagna cupa, et de Calbello, coloniam de Besano, siue quibus aliis uocabulis nuncupatur, cum omnibus casis, uineis, casalibus, seu appendiciis suis, etiam hec omnia simul cum finibus, terminis limitibusque suis, terris, campis, pratis, pascuis, siluis, arboribus pomiferis fructiferis et infructiferis diuersi generis, puteis, fontibus, riuis, aquis perennibus, edificiis parietinis cryptis arenariis cum adiacentibus suis, cum ecclesia S. Andree  apostoli infra ipsam massam edificatam, una cum colonis, massaritiis et angarialibus masculis et feminis, filiis et filiabus, ac nepotibus eorum ibidem residentibus, aut exinde pertinentibus, ubicunque inuenti fuerint cum omni censu atque functionibus, et dationibus, angariis, uel quidquid de eadem massa, que appellatur Cesana in integrum nostre S. Romane Ecclesie, secundum solitam consuetudinem persolui debet, et cum omnibus ad predictam massam Cesanam generaliter, et in integrum pertinent, positam in territorio Nepesino milliari ab urbe Roma 20 ex corpore patrimonii Thuscie, iuris sancte nostre Romane Ecclesie, cui Deo auctore deseruimus, et inter affines ab uno latere terra monasterii S. Stephani minoris ad S. Petrum, ab alio  latere, silua et terra, que fuit de Ioanne Grammatico, a tertio latere pastoritia dompmea, et a quarto latere Massa Claudiana. Confirmamus etiam uobis casalia, et colonias atque castellum in integrum, qui appellatur Dalmachia, cum fundis et casalibus, uidelicet Attici, Dalmachia balneo, stabbla, Massa Iuliana, uel quibuscunque aliis uocabulis nuncupantur, una cum familiis masculis, et feminis, seu colonis per singula loca pertinentibus cum casis, uineis, terris, siluis, pratis aquarumque decursibus, uel cum omnibus ad predicta casalia, et colonia atque castellum pertinentibus, posita in territorio Nepesino, milliario ab urbe Rome plus minus 20; inter affines ab uno latere uiam que ducit inter militiam de Curte de Capracorio, et terram de pastoritio  S. Petri, ab alio latere terram de monte Arsitia et Focazan, qui appellatur Columnella, a tertio latere terra de Curte Capracorio, qui appellatur Matera, et a quarto latere terra S. Laurentii, que appellatur Silicara, et riuum qui ducit per buxitum, et Madulanum; preterea concedimus et confirmamus uobis, et per uos in eodem uestro episcopio in perpetuum, uidelicet terras et uineas in integrum, quarum uocabula sunt, Campomastali, siue silua de Campo monti, et Lacusello, et cum omnibus finibus, terminis limitibusque suis, uineis, campis, pratis, siluis, pascuis, edificiis, parietinis, attigiis adiunctis adiacentibusque suis, uel cum omnibus ad eos pertinentibus generaliter, et in integrum,  posita omnia territorio Silue Candide, inter affines, ab uno latere, terra predicti episcopii, ab alio latere terra Gratiani, que appellatur mons Arioni, seu Maioratu, usque in riuum de Campo Monti, a tertio latere incipit ab ipso riuo, usque in uallem de Arenula, et Buxetum atque inde per Nouelletum, usque in uiam antiquam, in qua iacet pilum marmoreum, et usque in Cesa de Calariculo, et a quarto latere Caua de Castagneto, usque in riuum qui uocatur Galera, et usque in siluam tui episcopii. Concedimus etiam et confirmamus tibi tuisque successoribus omnem illam terram, et siluam, quam olim Calolidu inuaserat, et antecessori tuo Guidoni episcopo per scriptum refutauerat, quarum uocabula sunt hec: uallis de Ioanne Ecco, et  Mons uespuleti, uallis de Giusule, et mons qui uocatur Puzali, affines eius ab uno latere Galeria, a secundo latere uadus, qui uocatur de perenna, et inde per uiam, et per limitem, usque in tres puteos, qui sunt in cilio montis, qui uocatur Puzal, et per ipsum cilium montis, et per limitem usque in uiam publicam Silicinam antique, et amarum, qui est iuxta eumdem silicem, et inde per limitem et per uiam, et lucernaria, que sunt in eodem limite, et per ipsum limitem usque in finibus ubi finitur silua prelibati episcopii, et silua monasterii S. Martini usque ad S. Petrum, et casale quod uocatur de Rusina, et in eodem loco Columnella fixa stare uidetur, et a tertio latere limes maior, et uia publica que ducit usque in fundum qui uocatur Mensa  sanctarum, que est iuris dicti episcopii, et a quarto latere mons, et silua, que uocatur Ballaria, quam tenet ipse tuus episcopatus, posita iuxta buccege, et iuxta casale quod uocatur de Rusina.

Item concedimus et confirmamus uobis fundum in integrum, qui uocatur Maurorum, cum omnibus finibus limitibusque suis positis in territorio Silue Candide, uia Cornelia, milliario ab urbe plus minus 12, et inter affines ab uno latere uia que ducit ad Mensam sanctam, ab alio latere mons qui uocatur de Ouea, et Caput poncinum, a tertio latere uia que pergit ad salinum, et a quarto latere iuxta ipsam uiam Castagnetulum, et mons armatus, atque Ficarola omnia de supradicto episcopio. Item fundus qui uocatur campus Troiani, et fundus qui uocatur  bursicella, et fundus gradilia, et fundus qui uocatur mons de sorbo, omnia integre cum suis finibus et pertinentibus positis uia Aurelia, milliario ab urbe Roma plus minus duodecimo. Item sex in integrum uncias fundi, qui uocatur Atticiano, et montem, qui uocatur de Dominico, cum omnibus eorum pertinentiis, posito uia Aurelia milliario ab urbe Roma plus minus tertiodecimo; inter affines ab uno latere, Massa Margarita, et Casandria iuris SS. Basilidis, Tripodis et Magdalene, que est predicti uestri episcopii, a secundo fundus, et fundus Agellus, qui sunt de eodem uestro episcopatu, a tertio latere fundus uerecundi, qui est iuris monasterii sancti Martini ad sanctum Petrum, et a quarto  latere alias sex uncias de predicto fundo Atticiano. Itemque fundos octo, Lapmian. Pathin. Margarit. sui eorum Grecorum, Casanell. Casapupulis, Sauinuli, qui et Sambuculus uocatur, sibi inuicem coherentes, posita eadem uia Aurelia milliario ab urbe Roma plus minus 12; territorio S. Basilidis, inter affines ab uno latere fundus Attichian., ab alio latere fundus Casandri, a tertio latere fundus, qui appellatur Patriciorum, uel si qui alii affines sunt nec non fundus in integrum qui uocatur Iudeorum, cum finibus et limitibus suis, uel cum omnibus sibi pertinentibus, positis predicto territorio Silue Candide. Preterea concedimus, et confirmamus uobis casale unum in integrum, quod uocatur Urbanum, siue quibus aliis uocabulis nuncupent, in  quo sunt terre, campi, prata, pascua, uel cum omnibus sibi pertinentibus, positum territorio Subtrinensi, affines eius, sicuti sunt uel fuerunt ab origine. Itemque confirmamus uobis et Ecclesie cui presidetis in ipsam uiam Appiam territorio uelletrano constitutam Massam, uidelicet Urbanam cum Capuano et Cesariano cum fundis ad eamdem Massam pertinentibus, cum omni iure instructo instrumentaque finibus terminisque suis, in qua est ecclesia S. Felicis, sicut in scriptis uestris habetur, et sicut etiam in tabulis lapideis, que ante fores basilice SS. martyrum Rufine et Secunde in muro posite uidentur, legitur integriter; preterea concedimus et confirmamus uobis infra hanc ciuitatem Rome terram, ubi olim fuit domus maior cum omnibus sibi  pertinentibus, posita in loco qui uocatur Diburo. Inter affines ab uno latere terra, in qua fuit domus de Marcezia coniuge Stephani Senescalci, ab alio latere terra in qua fuit domus de Butio, de Simeone a tertio latere uia publica, et a quarto latere auus maior, et uia qua ducit ad monasterium S. Cyriaci.

Super his autem non nouum facientes, scilicet quod antecessores nostros sacrosanctis Albanensi, Ostiensi et Portuensi, et aliis ecclesiis fecisse cognoscimus, a presenti 6 indictione, per huius nostre apostolice preceptionis paginam statuimus et statuendo per auctoritatem apostolorum principis confirmamus, ut presbyteri, diaconi, monachi, mansionarii, clerici cuiuscunque ordinis sint, uel dignitatis, sanctimoniales,  seu diaconisse omnes, immunes sint a laicali seruitio, iudicio et publica datione in Galeria intra castellum, uel de foris habitantes, ita ut si imperator, aut marchio, siue missi eorum, aut successores nostri illuc uenerint, nullo modo in iam dictis personis per publicos ministeriales expensa colligatur, neque aliquo modo eis iniuria irrogetur. Sed pro amore altissimi Dei, a cuius sorte clerici nuncupantur, competenter honorent, liceat illis tantum modo uobis, uestrisque successoribus episcopis et uicedominis, seu ministralibus nostris, in cunctis reddere rationem, et uestrum exspectare iudicium, ut Deus honoretur, et uos successoresque uestri, uestrorum sacrorum ordinum seruitio, et obedientia non defraudemini, maneantque sub iudicio,  et districtu uestro secundum tenorem huius nostri apostolici precepti, omnium hominum contradictione remota, ita ut nullus comes, uicecomes, castaldus, cubicularius, nullaque persona audeat eos ad seruitium, uel ad angariam ducere, uel ad districtum, siue ad placitum protrahere, siue mansiones eorum hospitari, uel inuadere, uel defraudare presumat, sed tantummodo ex iussione uestra, et prompta uoluntate illorum negotia, ut dignum est, moderentur, disponantur, iudicentur, et finiantur; nec non si quis Christianorum ibidem obierit absque herede et testamento, legibus succedere sibi ecclesia, cui, Deo auctore, presidetis, et uos, et uestros successores apostolica auctoritate iubemus. Tertia  autem reddi uobis uestrisque successoribus a cunctis ecclesiis, uel sacerdotibus et clericis Galerie absque omni diminutione censemus. Simili modo concedimus et confirmamus uobis terrena, domus ubi officiales commanebant, cum omnibus suis pertinentiis, posita in Galeria secus ecclesiam B. Nicolai confessoris Christi, quem tu ipse consecrasti ante hortum castelli, quod denique domus plus conueniens esse uidetur predicte ecclesie S. Nicolai, uobis et clericis uestris, quanquam in ea laice et seculares persone maneant ad patrandam libidinem et secularia facinora, quoniam iustum non est ut domus lupanaris et turpis lucri ecclesie adhereat, de qua etiam domo per Benedictum oblationarium uos inuestire fecimus. Itemque  concedimus et confirmamus uobis uestrisque successoribus in perpetuum ecclesiam SS. martyrum Rufine et Secunde positam iuxta palatium nostrum, et locum qui uocatur Cellarium siue Lardirium in integrum cum diuersis cryptis, parietibus uel edificiis eorum, nec non uineis, hortis, cum arboribus oliuarum et ceteras arbores pomorum, siue diuersis ceptris et parietinas ac terras, quemadmodum determinari uidentur, incipientes iuxta nostrum palatium, quod Scuta dicitur, et inde post uestarium recte ad supradictam uestram basilicam Ulpiam, et inde iuxta parietem scriniarii nostri per terram, ubi columne iacere uidentur recte in uia, et per ipsam uiam descendentem ad limitem qui est in terram uestram, et terram presbyterorum monasterii  S. Pancratii, et ipso limite reuoluente per ellium supradictum, et parietis iuxta terram predictorum presbyterorum, ubi oliue stare uidentur recte in parua turricella muri huius alme Rome, una cum ipsa turricella et muro, seu turre Sarracene cum cryptis, et parietinis sub se, et iuxta se, uel alias turres, que extensa sunt ab una parte iuxta terram uestram, et pantanum cum eodem ipso integro pantano, saliente ad uiam publicam, que ducit ad ecclesiam S. Ioannis Baptiste, siue ad palatium nostrum, et inde reuertente iuxta terram que fuit Elperini et Azonis germanorum fratrum et uineam ecclesie S. Nicolai, siue terram heredum de Maio Capuano, siue horticellum, qui fuit quondam Angeli,  siue domum terrineam, que est iuxta aliam uiam publicam, ducens ad nostrum memoratum Lateranense palatium. Itemque confirmamus uobis ecclesiam S. Martine cum omni sua integritate et pertinentia, positam Rome prope montem qui dicitur Augustus; nec non ecclesiam SS. Adalberti et Paulini cum ecclesia S. Benedicti et omni sua integritate et pertinentia, et sicut ad manus uestras hodie tenetis positam infra hanc ciuitatem Romam in insula Lycaonia, ut sit uobis uestrisque successoribus cum uolueritis episcopale domicilium, et congruum receptaculum opportunumque habitaculum quemadmodum habere uidetur Portuensis ecclesia S. Ioannis inter duos pontes, presbyteros atque clericos, qui pro tempore in eadem ecclesia  SS. Adalberti, et Paulini, et Benedicti fuerint; ita subiectas uobis esse uolumus ut proprias filias ecclesie uestre, et ab omni iure illo subtrahimus tue paternitati, tantum eas committentes ut solummodo uestrum iudicium exspectent, uestro dominio famulentur, et per omnia uestris rationabilibus obsecundent mandatis, ut quoquo modo uobis placet ordinare, secundum Deum regere, et informare, et emendare nostra apostolica auctoritate in perpetuum liceat; simulque concedimus et confirmamus uobis omnes plebes, et ecclesias parochias, cum eorum pertinentiis, uel adiacentiis, scilicet plebem S. Marie in Silua Candida cum titulis suis, titulum SS. Ioannis et Pauli in Lucano, et titulum S. Angeli in Musano, titulum S. Donati in Maiorata, atque plebem  S. Gregorii in Galeria cum titulis suis, titulum S. Gregorii in ipso loco, titulum S. Anastasii in Musano, et plebem S. Angeli in Duscitulo cum terris suis, simulque plebem S. Ioannis in Nono cum terris et titulis suis; titulum S. Marciani in ipso burgo cum terris suis, titulum S. Andree cum titulis suis, nec non titulum S. Marie, titulum S. Nicolai, qui est in castello de monte Destini; titulum S. Marie cum terris suis; preterea plebem S. Pancratii, cum terris et titulis suis; titulum S. Marie in insula cum terris suis; plebem S. Lucie in insula cum terris suis, similiter plebem S. Ioannis in insula cum titulo et territorio suo; titulum S. Gregorii in ipso loco, simulque plebem S. Pauli in Formello cum terris, uineis, hortis, oliuetis atque titulis suis; titulum  S. Syluestri in columna cum terris et uineis suis; titulum S. Angeli in Olibano cum terris et hortis suis; titulum S. Marciani cum terris suis; titulum S. Genesii in Dalmachia cum terris suis; titulum S. Laurentii in Formello cum titulis et hortis suis; titulum S. Marie cum territorio suo; titulum Saluatoris cum terris suis; titulum S. Ioannis in ipso loco cum territorio suo, titulum S. Petri cum terra sua; titulum S. Angeli in Laureto; titulum S. ualentini in Cryptule; item plebem S. Cornelii in Capricornio. Per huius priuilegii uestri et decreti paginam, in perpetuum confirmamus predicto uestro episcopio cum terris, uineis, et oliuetis, et titulis, titulum S. Pancratii cum terris suis; titulum S. Marie cum terris et prato  suo; titulum S. ualentini cum terris, et oliueto suo atque prato; tit. S. Donati cum terris suis, titulum S. Marie cum terris suis, titulum S Laurentii cum terris suis, titulum S. Anastasii cum terris et uineis suis; plebem S. Titi non longe a Ciuitella, cum uineis, terris, et titulis suis; plebem S. Pauli in Formella cum uineis, terris et titulis suis; titulum S. Syluestri, et S. Angeli cum terris et uineis, et plebem S. Donati in Collina cum terris, uineis, et oliuetis, et titulis suis; titulum S. Marie cum terris et uineis; titulum S. Christine, cum terris, uineis et siluis suis; titulum S. Gregorii cum terris et uineis; titulum S. Martini cum terris et uineis; titulum S. Cassiani cum terris, et uineis, et familiis tribus; titulum S. Anastasii cum terris et uineis, et titulum  S. Iustine cum terris et uineis; titulum S. Angeli cum terris suis; titulum S. Gregorii cum terris suis et uineis, simulque plebem S. Marcelli in quarto decimo cum terris, et uineis, et oliueto atque titulis, uel cum omnibus suis pertinentiis; titulum S. Angeli cum terris et uineis; denique plebem S. Petri in Beczano cum terris, et uineis, et oliueto suo maiore atque siluis; et titulum S. Ioannis, et S. Stephani atque S. Marie in Pentpertusa; titulum S. Marie in Sepefane cum terris, uineis; titulum S. Stephani in Matera; titulum S. Marie in Matera; titulum S. Blasii in Scrofano; titulum S. Ioannis in ipso Scrofano, et S. Eugenie in Matera; titulum S. Laurentii in Scrofano cum omnibus terris, et uineis, titulum S. Eugenie cum terris, et uineis, simulque  plebem S. Marie in Olibula cum terris, et uineis, et titulo suo, et S. Angeli cum terris, et uineis; pariterque concedimus et confirmamus uobis uestrisque successoribus in perpetuo, sicuti a sanctissimo Sergio papa, siue a ceteris predecessoribus nostris pontificibus concessa et confirmata fuerunt; uidelicet monasteria quinque, S. Stephani maioris, et minoris, Sanctorumque Ioannis et Pauli, et B. Martini, atque Thecle constitute iuxta magnam ecclesiam S. Petri, aut in ceteris ecclesiis, que sunt constitute in tota ciuitate Leonina, etsi necessarium fuerit consecrare, nullus alius episcopus ad tale ministerium uel consecrationem accedere presumat, nisi uos uestrique successores episcopi S. Sylue Candide ecclesie, in perpetuum.

 Concedimus autem et confirmamus uobis uestrisque successoribus in perpetuum S. diem Sabbati ad baptismi sacramentum celebrandum, et totum officium faciendum in ecclesia B. Petri apostoli, et supra magnum altare, in quo toto uenerabili altari, seu in confessione, quidquid auri uel argenti, pallii, uel cere, siue aliarum rerum, positum uel oblatum uel iactatum fuerit, uel uobis oblatum, ab hora uidelicet diei tertia, qua ingredi ecclesiam ad ordinandum et peragendum dictum officium uos uolumus, et usquequo sancte Dominice diei missam expleueritis, per uestros custodes in uestram uestrorumque successorum, remota omni contradictione, ueniat potestatem. Et quia ad tempus predecessoris  nostri Domini Ioannis in prefata ecclesia S. Petri, a qua pene omnes Ecclesie doctrinam acceperunt, sicut a magistra et domina, dies dominica Palmarum, et dies Cene Domini, et parasceue irreuerenter celebrantur, ut nec processio cum palmis in ipsa die Dominica ibi fieret, nec in die Cene Domini Gloria in excelsis Deo diceretur, et in Parasceue non tam reuerenter, ut decebat, officium ibi fiebat; condoluimus, et meliorare hoc cupientes per uos uestrosque successores statuimus, sicut statutum et concessum et confirmatum uobis est ab eodem predecessore nostro, ut omni anno die Dominica Palmarum cum processione ab ecclesia S. Marie in Thermis exeatis, et uenientes ad magnum altare S. Petri missam celebretis. Similiter et omni anno die  Cene Domini per uos uestrosque successores missam supra altare S. Petri celebrare, Gloria in excelcis Deo dicere, S. chrisma conficere, et que ad episcopum pertinent agere uolumus. Seu omni anno die Parasceue supra ipsum altare maius S. Petri totum officium reuerenter, ut uos decet uestrosque successores, faciatis, in quibus tribus missis, prima in missa Palmarum, seu in missa Cene Domini, et in officio Parasceue, quidquid auri uel agenti, pallii, seu cere, uel aliarum rerum supra iam dicto altari S. Petri, siue in confessione positum aut iactatum fuerit, uel uobis oblatum ab hora qua ipse misse et officia inchoata fuerint et expleta, per uestros custodes in uestram uestrorumque successorum, similiter remota omni contradictione. deueniat  potestatem. In quibus quinque diebus, si uobis uestrisque successoribus utile uisum fuerit aliquem diaconorum nostrorum ministrare ob honorem S. Petri et uestram reuerentiam uolumus petere. Potestatem autem eiusdem ecclesie S. Petri et supradictorum suorum monasteriorum et mansionariorum omnium mansionum S. Petri, seu totius ciuitatis Leonine uobis uestrisque successoribus concedimus et confirmamus, inthronizare et incathedrare pontificem Romanum in apostolica sede, uobis, qui quotidiani estis in seruitio S. Petri, committimus, nec non ad benedicendum cum aliis uos specialiter conuocamus; similique modo ad ungendum et consecrandum imperatorem, primum uestram uestrorumque successorum episcoporum fraternitatem  conuocamus, ut quibus regimen totius ecclesie S. Petri et ciuitatis Leonine commissum est, ab his primum sit benedictus, nec non cuncta sacra officia, seu ministeria que nos et successores nostri facere debemus, si egritudine uel aliqua cura impediti facere non possumus, tam in supradicta uenerabili ecclesia S. Petri, et monasteriis suis, quam per totam ciuitatem Leoninam, per uos uestrosque successores fieri apostolica auctoritate decreuimus. Consecrationem uero altarium S. Petri et suorum monasteriorum, nec non consecrationem ecclesiarum, altarium, sacerdotum, clericorum, seu diaconistarum totius ciuitatis Leonine, uobis uestrisque successoribus in perpetuum, sicut prelibatum  est, concedimus et confirmamus. Queque autem usualiter uobis a ministerialibus altaris maioris competunt, hoc scripto uobis uestrisque successoribus confirmamus. Idem in Sabbato sancto pro cena solidos duodecim denarios quales per tempora cucurrerint percipiendos, et quinque in unoquoque Sabbato Quatuor Temporum, et duos cum candela olei, et cereis per unam quamque festiuitatem, in quibus ibidem pernoctare debetis Idem in festiuitate S. Petri, et in octauis in Dominica gaudete, in festis S. Andree, in Epiphania, in Ascensione, in Pentecoste, in festis S. Rufine triginta libras cere; et duo congiaria de oleo, et duas libras de olibano; candelas uero pendentes cum clamastariis, et cicindellas ad sufficientiam, sicuti semper  fuit. In secunda feria Pasche quoniam secundum antiquum morem ad Staffilem, ubi de equo descendimus, nos nostrosque successores recipitis, chirothecas, quibus etiam ad missam uti soliti simus ad memoriam seruitii nostri, qui semper pure S. R. Ecclesie fecistis nobisque et antecessoribus nostris non solum te, sed omnes tuos successores episcopos, bibliothecarios sedis nostre esse perpetuo apostolica auctoritate censemus, et merito, qui in apostolica Ecclesia desudatis, in apostolicis scriptis fideles testes semper existatis. Predicta uero omnia sicut superius dicta sunt a predicta uI indictione, una cum sex partibus filorum salinarum positis in pedica noua inuicem sibi coherentibus, iuxta filos heredum Ioannis We, seu Petri card.  uobis uestrisque successoribus episcopis, uestreque etiam ecclesie SS. Rufine et Secunde in perpetuum donamus, largimur, concedimus et confirmamus, atque stabilimus in usu et utili ipsius uenerabilis episcopii, et omnium episcoporum suorum, qui per tempora tenuerint predictam Ecclesiam, statuentes quippe apostolica censura, sub diuini iudicii obtestatione et anathematis interdicto, ut nulli unquam nostrorum successorum pontificum, uel qui publica functi fuerint actione, uel alia qualibet magna paruaque persona de omnibus que superius continentur contra hoc nostrum pontificale priuilegium agere, uel alienare, aut auferre, uel diminuere audeat uel presumat, sed potius firma et stabilia perpetuis temporibus, sicuti a nobis constituta et  confirmata sunt decernimus permanenda; si quis autem, quod non optamus, temerario ausu contra hoc nostrum apostolicum priuilegium in aliquo contraire, et transgressor esse presumpserit, uel frangere ausus fuerit, et in omnibus obediens, et obseruator esse noluerit, sciat se auctoritate Dei omnipotentis Domini nostri, et apostolorum principis Petri, cui licet immerite, Dei tamen dignatione, gerimus uicem, anathematis uinculo innodatum, et a regno Dei alienum, atque cum Iuda traditore Domini nostri Iesu Christi, et omnibus impiis socius sit in inferno. Qui uero pio intuitu custos et obseruator huius nostri apostolici priuilegii exstiterit, meritis atque precibus B. Petri apostolorum  principis, et SS. martyrum Rufine et Secunde in ethereis arcibus premia et benedictionis gratiam atque misericordiam a iusto iudice Domino Deo nostro, uitamque eternam percipere et inuenire mereatur in secula seculorum. Amen.

Scriptum per manus Sergii scriniarii et notarii sacri nostri palatii, mense Nouembris, indictione suprascripta uI. Bene ualete.

Benedictus S. Fallaritane et Castellane episcopus. Ego Gregorius S. R. Ecclesie designatus in regimine S. Tudertine ecclesie. Ego Leo diaconus S. R. ecclesie. Benedictus oblationarius. Benedictus cardinalis tituli Equitii. Bonizo presbyter, et uicedominus S. Rufine, et designatus gratia Dei episcopus Tuscanen. Ego Crescentius subdiaconus de  Ioanne de Romano. Decernimus ergo, etc. Si que igitur, etc. Cunctis autem, etc. Amen.



Iu. Benedictus IX bona iuraque monasterii Casinensis confirmat, »cuius abbatis consecrationem, inquit, nuper ex dono piissimorum Henrici et Conradi imperatorum Romanorum suscepimus.« « 
[MARGARINI, Bullar. Casin., II, 79.]

BENEDICTUS episcopus, seruus seruorum Dei, carissimo  nobis in Domino Iesu Christo filio RICHERIO uenerabili et religioso abbati, a nobis consecrato et ordinato sacratissimi monasterii beati Benedicti confessoris Christi, siti in monte qui uocatur castrum Casini, sueque alme congregationi perpetuam in Domino salutem.

Si petita apostolica suffragia uniuersis ecclesiis, cogente ministerio quo uidemur prediti, impertiri debemus, que specialiter ad nostrum solummodo apostolatum respiciunt, tanto citius pleniusque, quanto opportune his indigere cognoscimus, adipisci debent, ut nulla indemnitas uenerabilibus locis prouenire possit, sub tuitione apostolice receptis, que nostro brachio repugnante, non submoueatur. Harum denique nostrarum sollicitudinum recompensatorem  Deum credere, quem in eisdem locis quiete laudari optamus. Nam tanto inibi degentium laudes et preces erunt acceptabiles, quanto mentes eorum ab omni perturbatione, nobis suffragantibus, fuerint aliene. Igitur quia postulastis a nobis quatenus monasterium Sancti Benedicti in monte Casino situm, cuius abbatis consecrationem nuper ex dono piissimorum Henrici et Conradi, imperatorum Romanorum, suscepimus, et per nos et successores nostros in perpetuum, more antecessorum nostrorum, priuilegio muniremus, et sub interdictione anathematis loca sua defenderemus et confirmaremus; inclinati precibus tuis predictum monasterium tibi a nobis consecrato, successoribusque tuis, a nobis et a nostris  successoribus in perpetuum nulla prauitate Simoniaca interueniente consecrandis, concedimus et confirmamus, cum omnibus ecclesiis, cellis, castellis, etc. Post uero obitum tuum nemo inibi constituat abbatem, nisi quem conuentus et uoluntas communis fratrum ex ipsa congregatione elegerit; et electus ad nos uel successores nostros consecrandus gratis, et sine pretio ueniat; quod si aliunde uenerit, uel ab alio aliquo archiepiscopo uel episcopo consecrandus maluerit, tunc consecrator et consecratus anathema sint. Et infra. Insuper apostolica censura, seu diuini iudicii obtestatione precipimus ut nullus episcopus presumat in iam dicto monasterio, uel in ecclesiis sibi subiectis sacerdotem excommunicare, uel ad synodum prouocare, etc. Si  quis autem, quod non optamus, nefario ausu presumpserit hec que a nobis ad laudem Dei, pro stabilitate iam dicti monasterii statuta sunt, refragari, aut in quocunque transgredi, sciat se, nisi resipuerit, anathematis uinculis innodatum et a regno Dei alienum; et cum diabolo et eius atrocissimis pompis, atque Iuda traditore Domini nostri Iesu Christi in eternis incendiis et suppliciis concremandus sit deputatus. At uero qui pio intuitu conseruator et in omnibus custodiens exstiterit, huius apostolici instituti, et ad cultum Dei respicientibus, benedictionis gratiam a misericordissimo Domino Deo nostro, per intercessionem beati Petri apostolorum principis, et B. confessoris Benedicti multipliciter consequatur, et uite eterne particeps esse mereatur. Scriptum  per manum Stephani protoscriniarii sancte sedis apostolice, mense Iunio, indictione uI.

Bene ualete.

Datum Kalend. Iulii per manus Bosonis episcopi sancte Tiburtine Ecclesie, et bibliothecarii sancte sedis apostolice, anno ab incarnatione Domini 1038, pontificatus uero domni Benedicti octaui pape sedentis anno uI, imperii uero domni Conradi imperatoris Romanorum XII, indictione uI, mense Iunii die XXIX.



u. Benedictus IX Popponi, archiepiscopo Treuirensi, adiutorem mittit; Simeonem in sanctos relatum nuntiat. 
[Hontheim, Hist. Treuir. diplom., tom. I, pag. 376.]


BENEDICTUS episcopus, seruus seruorum Dei, POPPONI non tam suis meritis, quam diuino carismate Treuirorum archiepiscopo, salutem et apostolicam benedictionem.

Sumptis reuerentie uestre litteris, et lectis atque relectis, in imo corde earum uim reposuimus, ut uobis petentibus desiderata concederemus, nam illius regulam magistri nos oportet, in quantum possumus, imitari, qui se bene petentibus non est obstinatus; se in ueritate querentibus non est prolongatus; nec ad fores suas perseueranter pulsantibus ad aperiendum retardatur. At nos, licet tardius quam cupiuimus, ad sonum tamen pagine uestre, pro affectu respondemus, neque enim facimus  quod uolumus cum uolumus, sed cum diuinitus, ut faciamus, accipimus, queque suis temporibus superna dispositio coaptauit. Quod igitur meministis sedem apostolicam, cui ex diuina dignatione presidemus, totius ecclesiastice pastoralitatis esse refugium, ut uotis uestris ad eam confugientibus annueremus meritis amplexibus, hec ipsa uerba donauimus, quippe cum sit origo et fundamentum ecclesiarum, Domino confessionem Petri taliter compensante: Tu es Petrus et super hanc petram edificabo Ecclesiam meam. Dignum plane uidetur ut omnis Christiana fidelitas ad eam concursum habeat, et ipse omnibus manum solatii porrigat. uobis uero in congressu positis ad iniquitates prauorum hominum dobellandas, ac speciali gladio puniendas, quem  in rebus diuinitus uobis commisse uicis coadiutorem presulem a nobis poposcitis, eum dirigimus.   Quem quidem et honestas morum, sicut nomine indicat, et sagax animi pulchritudo decorat, quem huic negotio aptissimum censuimus, quem Dei fidelem et prudentem seruum cognouimus, cui et astutia serpentis et columbe simplicitas; de cuius quodammodo labiis fluunt mella, pro captu audientium celestis ambrosie plena; quem a corpore nostro uelut dexterum separauimus brachium, imprecantes ei salutem et gaudium. Dirigimus ergo illum ut solatietur uobis in necessitatibus uestris,  tam scilicet in opere consecrationis, quam etiam in unctione confirmationis, et si quid in necessitatibus aliis, Deo fauente, ualebit, pro libitu uestre sancte fraternitatis; ut illum tractare, uti decet, non detrectetis uel dissimuletis, nulla, credimus, admonitione  indigetis, cum uestra benignitas inde sit profusior, unde etiam sanctior. De cetero ad uirum illum Simeonem ueniendum, quem innumerosis coruscantem miraculis, diuinis perfulgentem uirtutibus ostenditis; ex quo liquet eum in fragili corpore thesaurum baiulasse spiritualis gratie, ut non solum sibi prouiderit ad salutem, sed aliis quoque atque aliis ad multiplicem sanitatem. Quia igitur ad eternam illam summe felicitatis perpetuitatem ac celeste consortium peruenisse creditur, sicut opere signorum frequentius panditur, nostre apostolice auctoritatis sententia, iudicium diuini arbitri secuta, et complurium fratrum nostrorum assensu suffulta, decernit eumdem uirum Dei Simeonem post hanc semper et usque sanctum debere nominari, eiusque natalem,  sicut et aliorum sanctorum reuerentissime singulis annis celebrari. Non enim, qui se ipsum commendat, ille probatus est, sed quem Dominus commendat, dicit Apostolus. Glorietur, laudetur, uigeat, placeat, celebretur, ametur et colatur, nomenque illius Martyrologio inseratur; ipse intercedat pro peccatis et negligentiis nostris et commissorum nobis apud clementissimam diuini numinis maiestatem, ut mirabilia, que uisibiliter exhibet circa infirmorum corpora, in animabus nostris occulta uirtute dignanter exhibeat. ualete.



uI. Bulla canonizationis S. Simeonis reclusi Treuirensis. 
[HONTHEIM ubi supra, p. 277.]


BENEDICTUS episcopus, seruus seruorum Dei, omnibus archiepiscopis, episcopis, sacerdotibus et  uniuerso clero cunctisque populis tam regni Teutonici, quam etiam quarumcunque nationum uel linguarum, salutem carissimam cum benedictione apostolica.

Diuine maiestatis inenarrabilis auctoritas semper inenarrabilia faciens, sicut in sanctis suis mirabilis predicatur, ita et operibus declaratur, dans eis uirtutem et fortitudinem curare omnem languorem et omnem infirmitatem. Quod donatiuum ipse Deus, spiritualium donorum distributor et auctor militibus suis, quorum non est numerus, in hoc etiam mortali corpore, dum in seculo degerent, propterea concessit, ut et iidem ipsi super spe future retributionis habentes sancti Spiritus fidele pignus, fiducialius et fortius inniterentur, et gentes, diuina  mysteria intuentes, omni superstitione postposita, ad uiam Christiane ueritatis ex intimo cordis conuerterentur; alios uero, quorum similiter incomprehensibilis est multitudo, post uincula tantum carnis, his operibus uirtutum donauit atque magnificauit, ut, corporeis exuuiis in sepulcro positis, et membris in cineres ac fauillas resolutis, sentientibus atque uidentibus mirabilia fides inculcaretur et cumularetur, eos illic feliciter uiuere, ubi uera est et eterna uita, ad quam nemini accedere licet, nisi uite temporalis oblectamenta exosus, ad illam tota semper mentis intentione suspiret, si quando mereatur de peregrinatione ad patriam, de exsilio ad postliminium reuocari. Igitur quoniam crebris nuntiorum indiciis, crebrisque litterarum characteribus,  clamor magnus strepensque rumor ex Treuirorum partibus usque Romam ad nos, iamque etiam ulterius peruolauit, esse inibi uiri cuiusdam Simeonis admirabile corpus, signis et prodigiis, uirtutibus et miraculis radians, ut sol meridie sereno ere; terram strictius osculati, Dominum benediximus toto corde, tota mente, totis uiribus, qui nostris temporibus dignanter, intra sanctam suum corpus Ecclesiam, hoc precipuum membrum diuino lumine accendit, ut sit lucerna ardens, posita super candelabrum, que luceat omnibus qui sunt in domo Domini.  Itaque conuenti atque pulsati a carissimo fratre nostro D. Poppone eiusdem Treuiris archiepiscopo, ut, quod nobis uisum fuisset de celebratione eiusdem sanctissimi uiri, salubri definitione nostre  apostolice auctoritatis statueremus atque decerneremus; omnibus, quos in salutatione prenotauimus,  notum his litteris facimus quid ex ea re censuerimus. Nam  collecta Romani nostri cleri splendida fraternitate, cum partus sacratissime uirginis annuo recursu per hunc orbem radiaret, concordi deliberatione determinauimus, et alta sententie radice fundauimus, eumdem uirum Dei Simeonem, quem Dominus commendat atque probat, significatione tantarum uirtutum sanctitatis et gratie plenum, ab omnibus populis, tribubus et linguis sanctum procul dubio esse nominandum, eiusque natalem singulis annis recurrentem passim solemniter obseruandum et ferialiter celebrandum ac uenerandum, ad instar diei festi: nomen quoque ipsius Martyrologio cum  sociorum nominibus suo loco inserendum. Cui sententie hoc etiam subdidimus, ut  quisquis huius nostre constitutionis temerarius contemptor et ceruicosus refragator exstiterit, primo se nouerit Dominum grauiter offendere, deinde sancti illius patrocinia, imo omnium sanctorum, quorum contubernio gratulatur, nostramque de cetero apostolicam nullatenus debere benedictionem sperare; conseruatoribus ea multipliciter donatis, in omnia secula seculorum. Amen, amen, amen.



uII. Benedictus IX in synodo patriarchatus Gradensis integritatem libertatemque confirmat, Ursone patriarcha et Dominico Contareno populoque ueneto per legatos petentibus. 
[MANSI, Concil. XIX, 605.]

 BENEDICTUS episcopus, seruus seruorum Dei, URSONI Gradensi patriarche perpetuam in Domino Iesu Christo salutem.

Sicut plurimum gaudemus in Domino, et in dono gratie ipsius gloriamur, si sancta Ecclesia per bona opera crescit magnifice et dilatatur amplissime, ita nimium affligimur et tribulamur de eius oppressione, super quam crebrior lamentationum sermo perlatus est. Non oportuerat quidem ab illis quibus sustentari atque honorari debuerat, tantis eam oppressionibus concuti; ideoque necessarium est ut, remotis talium tergiuersationibus, quibus uenenosa malitia reuelari et obscurari bonitas et ueritas solet, adminiculum non modicum lamentantibus iuste impendatur, atque ab apostolica sede suffragetur, quos per  diuinam gratiam Christi auxilio dignum est adiuuari, neue totius Ecclesie perturbatione imprudens precedat  intentio, et ea que a sanctis predecessoribus nostris et reliquis sanctis dudum fuerant prohibita, denuo reuiuiscant. Sedis namque nostre consideratione compellimur, ea que ad notionem nostram emendanda peruenerunt, propter Deum non relinquere, sed digna emendatione corrigere. Et si secularibus officiis ordo suus, et tradita a maioribus disciplina seruanda est, quis ferat ecclesiasticos ordines temerari ac presumptione confundi? aut ita negligere et emendanda non opem ferendo postponere? Quapropter omnibus S. Dei Ecclesie filiis notum esse uolumus quod detestabile nefas tempore nostri decessoris Ioannis pape a Poppone Foroiuliensi presule, diabolo suadente, actum est aduersus Ursonem Gradensis Ecclesie noue Aquileie patriarcham;  predictus quidem Poppo Gradensem ciuitatem adiens fraudulenter eam inuasit, inuasamque gentilium more depopulauit, ecclesias uiolauit, altaria fregit, thesauros abstulit, monasteria destruxit, et de tantis non erubescens flagitiis insuper hanc apostolicam sedem suis petiit simulationibus, poscens ab ea per suos nuntios sibi priuilegium fieri nominatim de Gradensi insula, quam promiserat iuste et canonice ac per antiqua priuilegia ostendere ad se pertinere, unde priuilegium sub tali consecutus est tenore, ut, si quando de ea aliqua oriretur questio, sic iuste absque ulla occasione ad se pertinere comprobaret quemadmodum promiserat. Quod tantum in contrarium accidit, quia cum Urso Gradensis Ecclesie patriarcha primum per suos nuntios, deinde per semetipsum  hanc apostolicam peteret sedem ad conquerendum de sue sedis inuasione, idem Poppo uocatus ad satisfaciendum sicut promisit, non solum uenire distulit, uerum etiam predictam insulam per antiqua priuilegia iuste ac secundum Deum sibi pertinere, ut promiserat, ostendere minime potuit, quin etiam tenorem priuilegii negauit. Et quoniam ex his que promisit, nichil ostendere ualuit, priuilegium quod sub prefata conditione consecutus est, suo tenore iuste euacuatum ac regulariter ad nichilum est redactum. Pro hac siquidem re idem noster decessor Ioannes papa congregauit sanctam synodum in ecclesia B. Siluestri, ante cuius presentiam ueniens Urso Gradensis Ecclesie patriarcha de statu sue metropolitane ecclesie eiusque pertinentiis quamplurima  ostendit priuilegia a nostris antecessoribus sue sedi concessa, scilicet a sanctissimo Pelagio, Gregorio, Honorio, Stephano, item Gregorio, Leone, Sergio, item Leone, Benedicto, Adriano, Bonifacio, Romano, Theodoro, Anastasio, Ioanne, Syluestro et Sergio. Que omnia noster antecessor studiose considerans firmando uetera per synodalem censuram sub diuini iudicii obtestatione tale nouum construit priuilegium, ut nullus unquam in tempore predictum Ursonem patriarcham ac successores suos de predicto patriarchatu Gradensi sicut de rebus ac possessionibus eius inquietare aut molestare presumat, sed potius cum sua integritate quietus, remota omnium contradictione ipse suique successores eamdem patriarchalem  sedem cum omnibus suis pertinentiis perpetuis possideant temporibus. Popponi uero epistolam direxit, ut cuncta ablata sub trium personarum sacramento Gradensi patriarche restitueret. Quod non solum non adimpleuit, sed etiam contra diuinum ius et SS. Patrum sancita, quibusdam inhoneste sibi suffragantibus priuilegium fraudulenter impetrauit de stabilitate sue Ecclesie, et Gradensis patriarchatus subiectione. Qui ad cumulum sue damnationis addens quoque iniquitatem super iniquitatem, nostro etiam tempore iterum Gradensem ciuitatem furtim ingrediens cunctis abominabile in ea commisit flagitium, totam uidelicet ciuitatem cum ecclesiis incendit, altaria confregit, thesauros abstulit, et quidquid ab igne remansit, paganorum ritu  secum detulit. Pro tanto denique repetito sacrilegio Gradensis patriarcha apud apostolicam sedem eodem mittente inuasore, per suas litteras lamentatus est. Sed antequam a nobis de tanto cerceretur ausu, diuino iudicio sine confessione et uiatico ab hac luce subtractus est. Tandem Urso Gradensis patriarcha una cum Dominico Contareno dilecto filio nostro, duce ueneticorum siue Dalmaticorum, et populo uenetie, nobis per suos supplicauit legatos, uidelicet Benedictum uener. abb. SS. Trinitatis et S. Michelis Archangeli de Brundulo, Ioannem Stornatum, Gregorium clericum, quatenus omnia sibi sueque sedi subiecta nostra restituerentur auctoritate, et priuilegium quod Poppo de Gradensis ecclesie subiectione contra diuinam auctoritatem acquisiuit  euacuaremus; quin etiam priuilegia nostrorum decessorum palam ostensa de statu sue ecclesie renouaremus atque confirmaremus, siue de rebus atque possessionibus sui patriarchatus, quatenus que infra uenetie uel Italici regni ditionem, seu in comitatu Istriensi consistere noscuntur, uidelicet ut omnia que in Riuoalto, in Methamauco, in Equilio, in Pineto, in Ciuitate noua, in confinio sue iam dicte ciuitatis Gradensis, seu Ursiano, uel Gaiazzo, in Zemulis, partim in territorio Aquileie, et in marino termino, in Istria, in Tergeste, Iustinopoli, Pirano, item in Ciuitate noua, Parentio . . . . . : Pola, atque in Castello S. Georgii, et in reliquis locis tam infra quam extra seu in Bononia, uel Romania, Rauenna, Arimino, Pensauro, siue in quibuscunque locis Italici  regni, seu uenetie habere ac possidere sui antecessores uisi sunt, ipse suique successores absque cuiusquam contrarietate, seu refragatione retinere et possidere quiuissent. Quorum petitionibus zelo domus Dei calefacti libenter annuentes, et iustum esse decernentes, in Romana ecclesia S. synodum congregauimus, residentibus nobiscum uenerabilibus episcopis, presbyteris, diaconibus, cardinalibus, subdiaconibus nostris, abbatibus, et quorum aliquorum nomina hec sunt.

    Ioannes Lauicanensis nepos noster episcopus.
    Tedaldus Albanensis episcopus.
    Ioannes Portuensis episcopus.
    Ioannes Prenestinensis episcopus.
     Benedictus Ostiensis episcopus.
    Amatus uellitrensis episcopus.
    Bonizo Tuschanensis episcopus.
    Honestus Foropopiliensis episcopus.
    Adam Forosempronensis episcopus.
    Crescentius S. Ruffine Eccles. episc.
    uido Humanensis episc.
    Andreas Perusinus episc.
    Ubertus Sasenates Eccles. episc.
    Arduinus Feretranus episc.
    Teudaldus S. Mariani episc.
    Ioannes S. Sabinensis Eccl. episc.
    Theudericus Urbinensis.
    Theudaldus,
    Ubertus.
     Benedictus archidiaconus S. R. E. et uicedominus.
    Ugo.
    Petrus cancellarius noster.
    Leo, Romanus, Crescentius, Petrus, qui et Mancio dicitur, diacones nostri.
    Ioannes archicanonicus et archipresb. canonice S. Ioan. ante Portam Latinam.
    Ioannes cardinalis presb. tituli S. Cecilie.
    Ioannes card. tit. S. Martini.
    Ioannes card. tit. S. Damasi.
    Ubertus card. tit. S. Anastasie.
    Martinus card. tit. S. Sauine.
    Teudaldus Primicerius.
     Benedictus oblationarius S. R. E.
    Benedictus presb. et card. tit. S. Syluestri.
    Petrus card. tit. S. Grisogoni.
    Subdiacones autem, Ioannes,
    Adelmarius,
    Etrozo,
    Sico.
    Benedictus abbas monasterii S. Gregorii, quod dicitur Cliuus Scauri.
    Bartholomeus uener. abbas S. Marie Grotta Ferrata.
    Benedictus abbas monasterii S. Marie, que uocatur S. Petri ad uincula.
    Leo abbas S. Pauli Apostoli.
    Georgius abbas S. Laurentii foris murum.
     Ioannes abbas S. Sabe.
    Petrus abbas S. Marie in Auentino.
    Ioannes abbas S. Rofilli Foropupilensis.
    Bonizzo abbas monasterii S. Petri Perusii.
    Felix abbas S. Blasii.
    Simeon abbas S. Marie in Pallara.


Et ceteri nobiscum residentes in gremio S. R. E. quorum deliberatione hoc apostolatus nostri priuilegium fieri decreuimus tibi fratri nostro uenerabili Urso S. Gradensis Ecclesie patriarche, ad quem nunc nostrum conuertimus sermonem precipue ob iustitiam quam te tuamque Ecclesiam petere euidenter nouimus, per quod apostolorum principis Petri, et nostra, cuius uicem gerimus, auctoritate antecessorum nostrorum priuilegia imitando predictam  Gradensem Ecclesiam perpetua stabilitate patriarchatum esse sancimus, tibique illic presidenti, tuisque successoribus totum metropolite atque patriarche officium libere peragendum concedimus, et de omnibus uestris possessionibus precipiendo interdicimus ut nullus patriarcha, archiepiscopus, prepositus, decanus, uicedominus, dux, marchio, comes, uicecomes, aut exactor alicuius rei, nec ullus iudex publicus, uel quilibet ex iudiciali potestate uim aliquam uel inuasionem inferre presumat, aut aliquo modo molestiam ingerere tibi Ursoni patriarche, tuisque successoribus, siue in ecclesiis, et plebibus, seu monasteriis tue ecclesie pertinentibus, seu in familiis, in colonis, seruis, uel mancipiis, ac reliquis que super eiusdem ecclesie terris  manent. Sed omni iure et tenore S. Gradensis Ecclesie a patriarchis nunc et semper ibidem presidentibus libere, que prelibauimus, absque ullius infestatione retineantur ac perpetuo iure possideantur. Priuilegium uero quod Poppo Foroiuliensis presul de subiectione Gradensis patriarchatus fraudulenter ab hac sede consecutus est, quia nulla illud canonica munitum auctoritate decernimus, residentium nobiscum uenerabilium fratrum auctorali censura corrumpendo penitus omnino corrumpimus et euacuamus. Si quis ergo nostrorum successorum, uel aliorum aliquorum hominum contra huius nostre concessionis ac confirmationis priuilegium agere presumpserit, aut presumentibus consenserit,  uel fautor exstiterit, et non potius obseruare in integre studuerit, sciat se auctoritate beati Petri apostolorum principis, et celorum regni clauigeri, nostroque anathematis uinculo esse innodatum, et a regno Dei alienatum, atque cum diabolo ueluti transgressor sanctorum Patrum sine fine damnatum. Qui uero custos et obseruator huius nostri priuilegii exstiterit, benedictionem et gratiam a iusto iudice Domino nostro Iesu Christo hic et in eternum consequi mereatur.

Scriptum per manus Sergii scriniarii et notarii sacri nostri Lateranensis palatii, mense April. Indict. XII.

Bene ualete.

 Ego Ioannes S. Lauicanensis Eccl. episc. interfui et subsc.

Ego Tedaldus Albanensis Eccl. episc. interfui et subscripsi.

Ego Ioannes S. Portuensis Eccl. episc. interf. et subscr.

Ego Ioannes Prenestinensis Eccl. ep. interf. et subscr.

Ego Benedictus Ostiensis episc. interf. et subscr.

Ego Amatus uellitrensis episc. interf. et subscr.

Ego Bonnizo Tuscanensis episc. interf. et subscr.

Ego Honestus Foropopiliensis episc. interf. et subscr.

Ego Adam Forosemproniensis episc. interf. et subscr.

 Ego Crescentius S. Ruffine Eccl. episc. interf. et subscr.

Ego uido Humanensis episc. interf. et subscr.

Ego Andreas Perusinus episc. interf. et subscr.

Ego Ubertus Sasenates Eccl. episc. interf. et ss.

Ego Arduinus Feretranus episc. interfui et subscripsi.

Ego Theudaldus S. Mariani episc. interfui et subscr.

Ego Ioannes S. Sabinen. Ecclesie episc. interfui et subscr.

Ego Theudericus Urbinensis episc. interfui et subscr.

Ego Benedictus archidiaconus S. R. E. et uicedominus interfui et subscr.

 Ego Ioannes archicanonicus et archipresb. interfui et subscr.



uIII. Benedicti pape uI epistola ad Obertum abbatem S. Miniatis. 
[UGHELLI, Italia sacra, III, 62.]

BENEDICTUS episcopus, seruus seruorum Dei, dilecto filio OBERTO uenerabili abbati monasterii S. Miniatis Florentini, suisque successoribus perpetuam in Domino salutem.

ualde bonum uidetur, si postulantibus a nostra apostolica sede tuitionem piorum locorum, libenter concedamus. Tu autem, fili carissime, quia postulasti a nobis quatenus munimen ac defensionem  apostolicam monasterio S. Miniatis, cui preesse meruisti, dignatione solita pro nostro precepto daremus; nos autem idcirco sanctum piumque iudicamus, non negare debemus, sed uoluntate promptissima largiri. Ideo inclinati precibus tuis concedimus tam tibi quam etiam tuis successoribus tuitionem apostolicam; adiudicamus omnes homines ibidem monasterio aduersantes, aut lesione uiolentiam facientes in rebus ipsius monasterii , facultates uel facturorum precedentia tempora, ut nullus rex, nullus imperator, nullus presul, nullus dux, nullus marchio, nullus comes, nullus uicecomes, et parua nulla persona aliquid tale audeat presumere, scilicet in rebus quas episcopi Florentini, uidelicet  Ildebrandus, Lambertus, et Atho ipsi monasterio concesserint, aut alii homines pro sua anima tribuerint, uel que tu ipse ibidem acquisiuisti, et amodo acquirere poteris, statuentes apostolica censura ut, si quis publica, uel priuata persona, magna uel parua in illis omnibus rebus tam mobilibus quam immobilibus, tuisque successoribus molestare, inquietare, aut de uestris manibus rapere tentauerit, sit anathematis uinculo innodatus, et nostra apostolica maledictione damnatus, donec satisfactionem talium faciat commissorum. Qui uero custos roborationis huius nostre tuitionis, defensionis confirmationisque exstiterit, benedictionem et gratiam a iusto iudice Domino Deo nostro consequi mereatur. Scripta per manum Sergii notarii  sacri nostri palatii, mense Aprili indictione XII. ualete.



IX. Benedicti IX epistola ad Adelbertum archiepiscopum Hamburgensem. 
[LAPPENBERG, Hamb. Urkund. I, 71.]

BENEDICTUS, episcopus et seruus seruorum Dei, reuerentissimo et sanctissimo ADELBERTO, sancte Hammaburgensis Ecclesie episcopo, apostolicam benedictionem.

Si pastores ouium solem geluque pro gregis sui custodia die ac nocte ferre contenti sunt, et ut ne qua ex eis aut errando pereat, aut ferinis laniata morsibus rapiatur, oculis semper uigilantibus circumspectant:  quanto sudore quantaque cura debemus esse peruigiles, nos qui pastores animarum dicimur? Attendamus et susceptum officium exhibere erga custodiam Dominicarum ouium non cessemus, ne in die diuini examinis pro nostra desidia ante summum pastorem negligentie reatus excruciet. Unde modo honoris reuerentia sublimioris inter ceteros iudicamur. Legationem igitur et archiepiscopalem potestatem in omnia regna septentrionalia, regna Danorum scilicet, Suenorum, Noruenorum, Hislandicorum et omnium insularum his regnis adiacentium, tibi et omnibus successoribus tuis perpetuo tenendam concedimus. Pallium quoque sanctitati tue ad missarum solemnia celebranda ex more transmittimus, quod tibi non . . . aliud quod  inquietos feriendos a prauitate compescat. uiduis ac pupillis iniuste oppressis defensio tua subueniat, Ecce, frater carissime, inter multa alia ista sunt sacerdotii, ista sunt pallii, que si studiose seruaueris, quod foris accepisse ostenderis, intus habebis. Sancta Trinitas fraternitatem tuam diu conseruare dignetur incolumem, atque post huius seculi amaritudinem ad perpetuam ducat beatitudinem.

Data per manus Leonis, cancellarii sancte Romane Ecclesie, in mense Martio, indictione tertia.





X. Epistola Popponis archiepiscopi Treuirensis ad Benedictum IX summum pontificem pro obtinenda canonizatione beati Simeonis reclusi apud Trepiros.

 REuERENDISSIMO Patri patrum gratia et nomine BENEDICTO, POPPO, licet indignus, diuina tamen largiente clementia sancte Treuirensis ecclesie minister, cum totius affectus dilectione, debitam subiectionem.

Superiori tempore, cum, annuente uenerande memorie domino Ioanne, in hac sancta sede apostolica predecessore uestro, amore uisionis sepulcri Dei hominis Iesu Christi, Ierusalem profectus peregre fuissem, in regione nostra prauorum hominum supercreuit iniquitas, ita ut nec adhuc manus possint ab incepta retrahere nequitia, omnia per circuitum diripientes et deuastantes. Super quo sepissime deprecatus sum faciem domini mei regis, quatenus manum mihi porrigeret sue animaduersionis,  nichil profeci; sepe etiam supra nominato predecessori uestro, pro eodem supplicaui, nec quidquam usque adhuc consolationis impetraui. Quam ob rem desidero ut uel nunc solatietur mihi Deo amabilis paternitas uestra, mittatque uirum de honoratioribus ac prudentioribus uestris, qui mihi in necessitatibus meis consilio simul et auxilio suffragetur: auxilietur, dico, de aduersis; consilietur uero de his que latere non credo aures uestre sanctitatis. At uero si hactenus uos latuerunt, iam nunc obsecro uti benignum litteris meis accommodare uelitis auditum. uir quidam uite sanctitate laudabilis apud nos diebus istis ex hac luce migrauit; quem, si signis et uirtutibus que per eum Dominus operatur, credere debeamus, procul dubio eum cum  sanctis eterne beatitudinis habere consortium non dubitamus. Sed non tam signa que fidelibus et infidelibus communia sunt, quam fidei uirtus qua fideles  ab infidelibus sequestrati sunt, qua ipse dum adhuc in corpore maneret, plurimum uiguit, de eius sanctitate nos certos reddit. Proinde accersiuit nos tam clerus quam populus Ecclesie nostre, obsecrantes uti litteris nostris ad hanc apostolicam sedem, cui uos, auctore Deo, presidetis, cum illius uiri sancti uita et miraculis missis peteremus, quod petitione dignum credimus; quatenus, si ita uobis cautum uideatur, dato nobis uestri apostolatus decreto, nomen eius liceat cum sanctorum nominibus conscribi, ceteraque honoris sanctis debiti ipsi impendi. Itaque quid solatii, quid consilii super alleuatione angustiarum nostrarum hinc et inde obortarum, prudentia uestra mihi ineundum decreuerit, sine longa temporis dilatione dignemini insinuare.  Honor uester et meritum apud Deum et homines augeatur.




ANNO DOMINI MXLII.
HERIBERTUS EICHSTETTENSIS EPISCOPUS.





HERIBERTI HYMNI, EDENTE HENRICO DENZINGER IN UNIuERSITATE HERBIPOLENSI THEOLOGIAE PROFESSORE.





[NOTA.]

Heribertus, episcopus Eichstettensis Xu, annis uiginti uno rexit Ecclesiam, electus anno 1021, anno uero 1042, IX Kal. Augusti defunctus. Hunc traditio Eichstettensis ex comitibus de Rothenburg Franconicis natum refert. De eo anonymus Hasenriedianus qui anno 1075 ad canonicum Herbipolensem epistolam de episcopis Eichstettensibus direxit  : »Heribertus, nobilis genere, nobilior moribus, uir eleganter litteratus, sancti illius Heriberti Coloniensis archiepiscopi cognatus et equiuocus, diuina fauente gratia, factus est episcopus. Hic Herbipoli nutritus, edoctus, egregia dictandi dulcedine in tantum enituit, ut tunc temporis hac in arte nulli secundus fuerit. Hic Spiritu sancto afflatus, sex hymnos pulcherrimos composuit: unum de sancta cruce, Salue, cruz sancta; alterum de S. Wilibaldo, mare, fons, ostium; tertium de S. Walpurga, Aue, flos uirginum; quartum de S. Stephani inuentione, Deus deorum, Domine; quintum de S. Laurentio: Conscendat usque sidera; sextum de omnibus sanctis: Omnes superni ordines. De sancta Maria uero fecit quinque intimas orationes, quarum omnium commune initium est: Aue, Maria gratia plena. Fecit etiam duas has initiatas modulationes: Aduertite, omnes populi, et: Peccatores, peccatrices quondam.«

Hymnos ex Breuiario Eichstettensi, quod primum typis excusum est, subiicimus, excepto hymno de S. Stephano, quem apud Daniel in Thesauro hymnologico, Halis 1841, p. 289, inuenimus. Plura de uita Heriberti uidetis apud Gretser. l. c. et Andr. Straus in opere De uiris scriptis, eruditione ac pietate insignibus quos Eichstadium uel genuit uel aluit. Eichst. 1709, p. 172.



HERIBERTI HYMNI.



I. De sancta cruce.



    Salue, crux sancta,
Salue, mundi gloria,
uera spes nostra,
uera ferens gaudia,
Signum salutis,
 Salus in periculis,
uitale lignum,
uitam portans omnium.

   Te adorandam,
Te crucem uiuificam,
In te redempti,
 Dulce decus seculi,
Semper laudamus,
Semper tibi canimus,
Per lignum serui,
Per te lignum liberi

   Originale crimen
 Necans in cruce,
Nos a priuatis,
Christe, munda maculis;
Humanitatem
Miseratus fragilem
Per crucem sanctam
Lapsis dona ueniam.

   Protege, salua,
Benedic, sanctifica
Populum cunctum
Crucis per signaculum;
Morbos auerte
Corporis et anime;
Hoc contra signum
Nullum stet periculum.

   Laus Deo Patri
Sit in cruce Filii;
Laus cequalis
Sit sancto Spiritui;
Ciuibus summis
Gaudium sit angelis,
Honor in mundo
Sit crucis inuentio [exaltatio]
   Amen.



II. De S. Wilibaldo.



   Mare, fons, ostium
Atque terrarum,
Deus, tu omnium
Caput bonorum,
A te bona fluunt,
Ad te recurrunt.

   Longe ab insulis
Pars bona maris
 Ad fontem rediit
Teque requirit,
Iesu, uiuentium
Fontem aquarum.

   Maris fons est Deus,
Pars Willibaldus,
Quem procul patriis
Sitit ab oris:
Cerui more suum
Tendit ad haustum.

   Angelorum insule
Felix alumne,
Nos prece sedula
Dignos fac aqua,
Quam quisquis biberit
Sitim post nescit.

   Mundos baptismate
Fraudes inique
Semper inficiunt,
Maleque mergunt
Per stagnum criminis
In penam mortis.

   Sed tuis precibus
Omnes rogamus,
De seua eripi
Noxa Charybdis,
Tangentes lacrymis
Portum salutis.

   Laus tibi, Trinitas,
Laus et potestas;
Te laudant flumina,
Celi ac terra;
A mari ad mare
 Laus sit hac die. Amen.



III. De sancta Walburga.



   Aue, flos uirginum,
Soror magnorum
Fratrum Willibaldi
Et Wunebaldi,
Aue, uirginei
Sponsa decoris.

   Inter innumeros
Quos misit sanctos,
Te leta genuit
Letaque misit,
Florem angelicum,
Anglia mater.

   Te mater Domini,
Mater et uirgo,
Choreis uirginum
uirginem iunxit,
Filioque suo,
Sponsa, dicauit

   Ingressa thalamum
Regis celorum
Audis angelicum
Carmen iocundum:
Intra, uirgo, tui
Gaudium Sponsi

   Laus tibi, Trinitas,
Laus et potestas;
Te laudant uirgines
Quinque prudentes;
Te oret pro nobis
uirgo Walpurgis. Amen.



Iu. De S. Laurentio.



   Conscendat usque sidera
Celique pulset intima
uox atque cantus omnium
Te Deum collaudantium.

   Adest namque festiuitas
Et dies uenerabilis,
In quo celum pro meritis
Laurentius ingressus est.

   Qui, superatis ignibus
Et impiis tortoribus,
Deuictis seuis hostibus,
Nunc gaudet in celestibus.

   Ipse dignetur Dominum
Rogare clementissimum,
 Ut ab eternis ignibus
Nos saluet et demonibus.

   Deo Patri sit gloria
Eiusque soli Filio
Cum Spiritu Paraclito
Et nunc et in perpetuum. Amen.



u. De omnibus sanctis.



   Omnes superni ordines,
Quibus dicatur hic dies,
Mille milleni millies,
uestros audite supplices

    Primum uirtutes ignee,
Mox replete scientie,
Exin iuuate nos prece,
Sessiones dominice.

   Hinc dicati uirtutibus,
uosque tremendi mutibus 
Et fulgurosi uultibus,
Christi fauete plebibus.

   Tu, pater, adsis Abraham,
Claram gerens prosapiam,
Cum ipsis necessariam
Nobis precando ueniam.

   Sacer adesto clauiger,
Et noue pacis legifer,
Omnisque Christi crucifer
 Actus mundate pariter.

   Deo Patri sit gloria
Eiusque soli Filio
Cum Spiritu Paraclito
Et nunc et in perpetuum. Amen.



uI. De inuentione S. Stephani.



   Deus deorum, Domine,
Rex sempiterne glorie,
Rex inuictorum militum,
Carmen exaudi supplicum.

   Terra tegens absconditum
 Dulcis thesauri pretium,
Inuento protomartyre,
Mundo reddit spem gratie.

   Omnes deuoti martyres,
Laudate protomartyrem;
uestris dignus est laudibus,
uestri dux belli preuius.

   Donatur primus laurea
In acie Dominica,
Quem prostratum lapidibus
Dei assumpsit Filius.

   Iam protomartyr Stephane,
Preces deuotas accipe,
Quibus per te nos quesumus
 Deo placari celitus.

   Quem pro persecutoribus
Exaudiebat Dominus,
Et pro tuis supplicibus
Exaudiet propitius.

   uosque iuncto Nicodemo
Gamaliel et Abibon
Pro populi excessibus
Finem non date precibus.

   Summo Parenti gloria
Natoque laus quam maxima
Cum sancto sit Spiramine
Nunc et per omne seculum. Amen.



[OPERA EMMAE REGINAE ANGLORUM.]






ANNO DOMINI MXLu.
EMMAE REGINAE ANGLORUM, RICHARDI I DUCIS NORTHMANNORUM FILIAE, ENCOMIUM, INCERTO AUCTORE, SED COAETANEO;






ADMONITIO PRAEuIA.


Un écriuain, qui ne nous est connu que par sa qualité de moine de Saint-Bertin, nous a laissé un ouurage intitulé Eloge d'Emma, reine d'Angleterre, fille de Richard Ier, duc de Normandie; titre aussi pompeux qu'insuffisant pour exprimer la nature de l'ouurage et en donner une iuste idée. C'est effectiuement moins l'éloge de cette princesse que l'histoire de Canut le Grand, roi de Danemark et d'Angleterre, qu'elle épousa en secondes noces, et d'Harald, fils et successeur de ce roi. Il est diuisé en deux liures, dont le premier, qui est fort court, contient l'histoire abrégée de Suein, roi de Danemark, père de Canut, et les commencements de celle de ce dernier. L'autre liure, qui est plus prolixe, est employé à décrire le règne de Canut et les réuolutions dont il fut suiui en Angleterre sous Harald et après sa mort, lorsqu'Edouard, fils du roi Ethelrède et de la reine Emma, paruint à la couronne. Cet éuénement arriua en 1042, et notre auteur n'a pas poussé son Histoire plus lom. Il décrit en finissant la bonne intelligence et l'union qui régnaient entre ce prince et Canut II, son frère utérin, roi de Danemark: ce qui montre que l'historien n'entreprit d'écrire que quelque temps après l'époque qu'on uient de marquer. Mais il est certain qu'il l'exécuta auant l'année 1052, qui est la date de la mort d'Emma, à qui l'écrit est dédié par une Epître détachée du corps de l'ouurage, et suiuie d'un Auertissement ou Sommaire de toute l'Histoire.

Cet ouurage, que Duchesne a donné au public sur un manuscrit de la bibliothèque Cottonienne, paraît peu connu, puisqu'il n'y a encore que cette édition. Il aurait assurément mérité de trouuer place dans les recueils des historiens d'Angleterre et de Danemark qu'on a imprimés depuis un siècle ou enuiron. Outre quantité de traits propres à illustrer l'histoire de ces deux royaumes, qui s'y lisent, ce qu'il contient doit passer pour très-auéré. C'est la production d'un auteur non-seulement contemporain, mais qui auait encore en singulière recommandation la uérité de l'histoire, comme il s'en explique lui-même. D'ailleurs le style en est fort bon pour le siècle où l'ouurage a été fait. Il est même fleuri en plusieurs endroits, et animé iusqu'au point qu'il retient quelque chose du style poétique.



PROLOGUS.

 Salus tibi sit a Domino Iesu Christo, o regina, que omnibus in hoc sexu positis prestas morum  elegantia. Ego seruus tuus nobilitati tue digna factis meis exhibere nequeo, quoque pacto uerbis saltem  illi placere nescio. Quod enim cuiuslibet periti eloquentis de te uirtus tua preeminet, omnibus a quibus cognosceris ipso solis iubare clarius lucet. Te igitur erga me adeo bene meritam magni facio, ut morti intrepidus occumberem, si in rem tibi prouenire crederem. Qua ex re mihi etiam, ut precipis, memoriam rerum gestarum, rerum, inquam, tuo tuorumque honori attinentium litteris posteritati mandare gestio; sed ad hoc faciendum me mihi sufficere posse dubito. Hoc enim in Historia proprium exigitur ut nullo erroris diuerticulo a recto ueritatis tramite declinetur; quoniam cum quis alicuius gesta scribens, ueritati falsa quedam seu errando, siue  ornatus gratia interserit, profecto unius tantum comperta admistione mendacii auditor facta  uelut infecta ducit. Unde historicis magnopere cauendum esse censeo ne, ueritati quibusdam falso interpositis contreundo, nomen etiam perdat quod uidetur habere ex officio. Res enim ueritati, ueritas quoque fidem facit rei. Hec mecum aliaque huiusmodi reputante, rubor animum uehementer excruciat;  cum pariter considero quam pessime in talibus sese humana consuetudo habeat. uidens enim aliquis quempiam pro exprimenda rei ueritate uerbis indulgentem, uane loquacitatis eum mordaciter redarguit; alium uero quem dixi blasphemiam fugientem et equo modestiorem in narratione, cum operta denudare debeat, aperta occuluisse dicit. Tali itaque angustia circumseptus, ab inuidentibus loquax dici timeo, si, neglecta uenustate dictaminis, Historiam scripturus multiplici narratione usus fuero. Quoniam uero, quin scripturus sim euadere me non posse uideo, unum horum que proponam eligendum esse autumno, scilicet aut uariis iudiciis hominum subiacere, aut de his que mihi a te, domina regina, precepta sunt, preripientem negligendo conticescere.  Malo itaque a quibusdam de loquacitate redargui, quam ueritatem maxime memorabilis rei per me omnibus occultari. Quocirca iubentem dominam magni pendens, hanc mihi elegi uiam, excusabiles deinceps occasiones posthabens, hinc narrationis contextionem faciam.



ARGUMENTUM.


 Fortasse, o lector, ambiges, meque scriptorem erroris aut inscitie redargues, cur in huius libelli capite actus laudesque Sueini serenissimi regis promulgauerim, cum in suprascripta epistola ipsum codicellum laudi huius domine me spoponderim facturum. Quod ita esse ipse fatebere, meque ab eius laudibus nusquam accipies deuiare, si prima mediis, atque si extima sagaci more conferas primis. Atque ut ad hoc intuendum nulla erroris impediaris nebula, a similibus atque a penitus ueris hoc tibi habeas theorema. Aeneida, conscriptam a uirgilio quis poterit inficiari ubique laudibus respondere Octauiani, cum pene nichil aut plane parum eius mentio uideatur nominatim interseri? Animaduerte igitur laudem suo generi ascriptam ipsius decori  claritudinis, claritatisque in omnibus nobilitare gloriam. Quis autem hic neget laudibus regine hunc per omnia respondere codicem, cum non modo ad eius gloriam scribatur, uerum etiam eius maximam uideatur obtinere partem? Id tibi si probabile non uidetur, euidenti alterius rei indicio approbetur. Nosti quoniam, ubicunque gyraueris circulum, primo omnium procul dubio principium facies esse punctum, sicque rotato continuatim orbe reducetur circulus, quo reductu ad suum principium eius figure continuatur ambitus. Simili igitur continuatione laus regine claret in primis, in mediis uiget, in ultimis inuenitur, omnemque prorsus codicis  summam complectitur. Quod esse mecum sentiens sic collige. Sueinus rex Danorum, uirtute armisque pollens et consilio, Anglicum regnum ui suo subiugauit imperio, moriensque eiusdem regni Cnutonem filium successorem esse constituit. Hic postmodum eisdem Anglis contra se sentientibus, atque acriter uim instrumenti ui quoque repugnantibus, multa confecit bella; et fortasse uix aut nunquam bellandi adesset finis, nisi tandem huius nobilissime regine iugali copula potiretur, fauente gratia Saluatoris. uiuens adhuc de hac eadem regina suscepto filio, Hardecnut scilicet, quidquid sue parebat ditioni tradidit. Qui, defuncto patre, Anglicis absens erat. Regnum siquidem Danorum procuraturus ierat. Que absentia imperii sui fines inuadendi iniusto peruasori  locum dedit. Qui accepto regno, fratrem regis nefandissima proditione interemit. Sed diuina ultio subsecuta, impiumque percutiens, regnum cui debebatur restituit. Hardecnut itaque, recepto regno, maternis per omnia parens consiliis, diuitias ampliando regnum imperialiter obtinuit. Usus quin etiam egregia liberalitate fratri, utpote decebat, secum regni decus atque diuitias impertiuit. His enim animaduersis, o lector, uigilique, imo etiam perspicaci oculo mentis perscrutato textu, intellige huius libelli seriem per omnia regine Emme laudibus respondere.



LIBER PRIMUS.


 Regem Danorum Sueinum, inquam, ueridica comperi relatione omnium sui temporis regum ferme  fortunatissimum exstitisse, adeo ut  principiis felicibus, secundum Deum  et seculum, multo felicior responderet exitus. Hic denique a nobilissimis, quod primum est inter homines, duxit originem, magnumque sibi decus secundum seculum peperit imperii quod administrabat regimen. Tantam deinde illi gratiam diuina concessit uirtus, ut etiam puerulus intimo affectu diligeretur ab omnibus, tantum patri proprio inuisus, nulla hoc promerente puerili culpa, sed sola turbante inuidia. Qui factus iuuenis, in amore quotidie crescebat populi, unde magis magisque inuidia augebatur patri; adeo ut eum a patria non iam clanculum, sed palam uellet expellere, iureiurandoque asserens eum post se regnaturum non esse. Unde dolens exercitus, relicto patre, herebat filio et eum defensabat sedulo. Huius rei gratia congrediuntur  in prelio, in quo uulneratus fugatusque pater ad Sclauos fugit, et non multo post ibi obiit, et Suein eius solium quiete tenuit. Quam strenue uero prudenterque interim secularia disposuerit negotia, paucis libet ad memoriam reducere, quatenus his interpositis facilius sit gradatim per hec ad subsequentia descendere. Denique cum nullo hostium incursu trepidus pacem in securitate ageret, periculi semper uelut instantis metuens in castris uiuebat, quod hostibus, si adessent, nullatenus fortasse resisteret, nichilque suis que bello necessaria forent preparando patiebatur remitti, scilicet ne per otium, ut assolet, uiriles emollirentur animi. Nullum tamen adeo difficile inuenire poterat negotium ad quod inuitos impulisset milites, quos multa liberali munuficentia  sibi fecerat obnoxios et fideles. Atque, ut scias quantus suorum fuerit in precordiis affectus, pro certo affirmare ualeam quod nullus formidine mortis periculum refugeret, eiusque pro fidelitate hostibus innumeris solus, armatis etiam, manibus nudis imperterritus occurreret, si euntibus tantum regale premonstraretur signum. At ne me credat aliquis hec falsa fingendo alicuius amoris gratia compilare, recte animaduertenti in subsequentibus patebit utrum uera dixerim an minime. Omnibus enim liquet procul dubio quoniam humanitatis ita sese habeat consuetudo, ut plerumque ex rebus prospere redeuntibus mentes quorumdam plus equo exagitet cogitationum estus, atque ex nimia in otio  licentia aggrediuntur aliqui quod uix cogitare, nedum facere, audent in aduersitate positi. Ita etiam prelibati regis militibus, cum incomposite pacis diuturnitate cuncta cessissent prospere, firma sui pro benefactis domini fretis stabilitate, eadem ipsi agitanti placuit studere terram Anglicam inuadendo sorte bellica imperii sui finibus adiicere. »Turchil, inquiunt, princeps militie tue, domine rex, licentia a te accepta, abiit ut fratrem suum inibi interfectum ulcisceretur, et, magnam partem exercitus tui abducens, uicisse se gaudet; et nunc meridianam partem prouincie uictor obtinet, ac mauult ibi exsul degens, amicusque factus Anglorum, quos tua manu uicit gloriari, quam exercitum reducens tibi subdi, tibique uictoriam ascribi. Et nunc fraudamur sociis  et quadraginta puppibus quas secum duxit onustas de Danorum bellatoribus primis. Non tam graue dominus noster patiatur dispendium, sed abiens cupientem ducat exercitum, et illi Turchil contumacem acquiremus cum suis satellitibus, eis quoque federatos Anglos cum omnibus eorum possessionibus. Scimus enim diu eos non posse resistere, quia nostrates uiri ad nos transibunt facile. Quod si eos uelle contigerit, rex duci suo Danisque parcens, eos honoribus ampliabit. Si autem noluerit, quem despexere sentient. Hac illaque patria priuati inter primos hostes regis penas luent.«

Huius rei adhortationem rex ubi audiit, primum secum mirari non mediocriter cepit, quia quod ipso diu dissimulanti celantique in mentem uenerat,  itidem militibus cogitationem eius ignorantibus animo sederat. Accersito itaque Cnutone filio suo maiore, quid sibi super hoc negotii uideretur, orsus est inquirere. Inquisitus autem ille a patre, metuens ne redargueretur si placito contrairet techna socordie, non tantum terram adeundam esse approbat, uerum etiam instigat hortaturque ne mora ulla inceptum detineat. Ergo rex consultu optimatum firmatus, militumque beneuolentia fisus, classem numerosam iussit parari et uniuersam militiam Danorum undique moneri, ut statuto die armata adesset et regis sententiam audiens, queque imperarentur deuotissime expleret. Cursores mox prouincie ex iussu domini sui cunctam pergyrant regionem, quietam quoque commonefaciunt gentem,  ne quis ex tanto exercitu deesset, quin omnis bellator terre aut iram regis incurreret, aut iussioni eius aduolaret. Quid ergo? Absque contradictione adunantur, instructique armis bellicis gregatim regi suo presentantur, ostentantes se paratos ad periculum et ad mortem, si tantum domini sui queant perficere uoluntatem. Rex autem uidens populum innumerabilem, uoce preconaria iussit suam patefieri uoluntatem, se uelle scilicet classem aduersum Anglos armare, ditionique sue omnem hanc patriam ferro dolisue subiicere. Quod ubi omnibus uisum esset laudabile, elegit primum qui regnum suum deberent custodire, ne, dum alienum incaute appeteret, illud quod securus tenebat amitteret et intentus in utroque neutri imperaret. Habebat enim filios duos  bone indolis, ex quibus primogenitum suo iunxit comitatui, natu uero minorem prefecit uniuersi regni dominatui, adiuncta ei copia militari, paucisque primatum qui puerulum sagaciter instituerent et qui huic consiliis armisque pro muro essent.

Omnibus ergo rite dispositis, recensuit comites expeditionis, relictoque minore filio suo in sede, adiit nauigium uallatus armato milite. Nec mora, concurritur undique ad littora, circumfertur passim armorum seges multigena. Aggregati tandem turritas ascendunt puppes, eratis rostris duces singulos uidentibus discriminantes. Hinc enim erat cernere leones auro fusiles in puppibus, hinc autem uolucres in summis malis uenientes austres  suis signantes uersibus, aut dracones uarios minantes incendia de naribus. Illinc homines de solido auro argentoue rutilos, uiuis quodammodo non impares, atque illinc tauros erectis sursum collis, protensisque cruribus, mugitus cursusque uiuentium simulantes. uideres quoque delphinos electro fusos, ueteremque rememorantes fabulam de eodem metallo centauros. Eiusdem preterea celature multa tibi dicerem insignia, si non monstrorum, que sculpta inerant, me laterent nomina. Sed quid nunc tibi latera carinarum memorem, non modo ornatitiis depicta coloribus, uerum etiam aureis argenteisque aspera signis? Regia quoque puppis tanto pulchritudine sui ceteris prestabat, quanto rex sue dignitatis honore milites antecedebat. De qua  melius est ut sileam, quam pro magnitudine sui pauca dicam. Tali itaque freti classe, dato signo repente gaudentes abeunt, atque, ut iussi erant, pars ante, pars retro, equatis tamen rostris, regie puppi se circumferunt. Hic uideres crebris tonsis uerberata late spumare cerula, metallique repercussum fulgore solem duplices radios extendere in era. Quid plura? Tandem quo intendebant animi appropiabant finibus, cum finitimos mari patrienses eius rei sinister commouit nuntius. Nec mora, quo regia classis anchoras fixit, incole eius loci concurrunt ad portam, potentiori se frustra parati defendere intrandi aditum. Denique relictis nauibus regii milites ad terram exeunt, et pedestri pugne intrepidi sese accingunt. Hostes primo duriter contra resistentes  dimicant, postea uero periculi formidine uersi in fugam, sauciandi occidendique copiam persequentibus  prestant. Ita rex ex affectu primo prelio usus, adiacentem regionem inuadit, fusis fugatisque hostibus. Tunc tali successu factus audentior, ad naues redit et reliquos portus, qui plures eam terram cingunt, eadem ratione inuadit. Postremo uniuersam patriam tanto labore perdomuit, ut, si quis omnem historiam eius ad plenum percurrere uelit, non modicum auditores fatigabit et sibimet iniurius erit, dum, ut uoluit, omnia perstringere minime ualebit. At ego, hec alteri narranda relinquens, tangendo transire percupio et ad alia festinando, stylum applicabo ad Sueini obitum, ut festiui regis Cnutonis regni elucidare queam exordium. Namque ubi iam sepedictus rex tota Anglorum patria est inthronisatus, et ubi iam pene illi nemo restitit, pauco  superuixit tempore, sed tamen illud tantillum gloriose. Presciens igitur dissolutionem sui corporis imminere, filium suum Cnutonem, quem secum habuit, aduocat, sese uiam uniuerse carnis ingrediendum indicat. Cui dum multa de regni gubernaculo, multaque hortaretur de Christianitatis studio, Deo gratias, illi uirorum dignissimo sceptrum commisit regale. Huius rei facto maxime Dani, quibus legitime preesse debuit, fauent, eumque patre adhuc uiuente regem super se constitui gaudent. Hoc ita facto, pater orat filium ut, si quando natiuitatis sue rediret ad terram, corpus paternum reportaret secum, neue pateretur se alienigenam in externis tumulari terris. Nouerat enim quia pro inuasione regni illis exosus erat populis. Nec multo post postrema  nature debita, animam remittendo celestibus, terre autem reddendo membra.



LIBER SECUNDUS.


 Mortuo patre, Cnuto regni parat retinere sceptrum, sed ad hoc minime sufficere potuit, deficiente copia fidelium. Angli siquidem, memores quod pater eius iniuste suos inuasisset fines, ad expellendum eum, ut pote qui iuuenis erat, omni regni pariter collegerunt uires. Quo comperto rex, clam per fideles amicos reperto honoris sui consilio, classim sibi preparari iubet; non quod asperos  euentus belli metuendo fugeret, sed ut fratrem suum Haraldum, regem scilicet Danorum, super tali negotio consuleret. Paterna itaque classe repetita, instauratoque remige, uentis marique regalia commisit carbasa, sed tamen non omnem militiam secum reduxit, que cum patre suo secumque patriam introiuit. Nam Thurchil, quem principem militie prediximus, terra quod esset optima inspecto, maluit conuersari uitam fertili patria, cum patriensibus pace confecta, quam uelut expulsus demum redire ad propria. Et, ut aiunt quidam, hoc non facit despiciendo dominum, sed uti, cum resumptis uiribus fratrisque auxilio repedaret ad debellandum regnum, aut optimates regni consilio suo ad deditionem flecteret, aut si id parum processisset, dimicantes  contra dominum suum hostes incautos a tergo cederet. Cuius rei patet ueritas ex eo quod secum maximam partem militum retinuit, quodque rex non amplius quam sexaginta naues secum abire permisit.

Prospero itaque cursu rex natales ad fines [peruenit. ED. P.] cum mirarentur omnes solitarium reditum eius, quantum ad regem, patri antea fideles. Haraldi  regis subito compleuit uolitans fama palatia, fratrem eius maiorem, Cnutonem scilicet, sua aduenisse littora. Miratur rex omnisque pariter exercitus, atque adhuc nescii duros ipsius presagibant casus. Igitur a latere regis milites diriguntur delecti, paratique in occursum transmittuntur equi. Fraternus siquidem amor fratris eum mouebat inseruire decori. Cumque tandem honorifice, utpote regem decet, fraterna subintraret limina, frater ipse in primo aditu occurrit, mutuoque brachiorum connexione pressis corporibus, sibi inuicem pia quam sepe defigunt oscula. Collum utriusque partim pro amore, partimque pro patris morte fuse madefecere lacryme; quibus uix exstinctis multo refocillantur affamine. Ubi dum quisque fortunam fratris inquiueret, propriam  quoque patefaceret; Cnuto, qui natu maior fuerat, sic Haraldum fratrem alloquitur: »Adueni, frater, partim causa tui amoris, partim uero ut declinarem improuisam temeritatem barbarici furoris; non tamen metuens bellorum, que mee repetam glorie, sed ut tuo consultu edoctus, presidioque suffultus, redeam certus uictorie. Est autem primum, quod mihi facies, si non glorie mee inuides, ut diuidas mecum regnum Danorum, meam scilicet hereditatem, quam solus tenes, deinde regnum Anglorum, si communi opera poterimus nostre hereditati adiicere. Unum horum quodcunque elegeris feliciter teneto, et ego aliud similiter tenebo. Huius rei gratia tecum hiemabo, ut tempus tuo sufficiat consilio et, ut expedit, reparentur naues et  exercitus, ne deficiant necessaria, dum pugne ingruerit tempus. Thurchil noster, nos relinquendo, ut patrem, in terra resedit et magnam partem nauium nostrarum retinuit et, ut reor, nobis aduersarius erit, sed tamen non preualebit.«

Haraldus rex, audito quod noluit, his fratrem uerbis excepit: »Gaudeo, frater, de tuo aduentu, habeoque gratias tibi quod me uisitasti; sed est graue auditu quod loqueris de diuisione regni. Hereditatem quam mihi pater, te laudante, tradidit, guberno; tu uero hanc maiorem si amisisti doleo, teque iuuare paratus regnum meum partiri non sustinebo.« Hoc Cnuto audiens, fratremque recte locutum tacite perpendens: »Hoc tempore de hoc  sileamus, inquit. Deus enim rectius fortasse hoc solus ordinauit.« Talibus aliisque diuersis sermonibus colloquentes, conuiuiisque regalibus conuiuantes, aliquanto tempore simul manserunt, et naues meliorantes exercitum restaurauerunt. Pariter uero Sclauoniam adierunt, et matrem suam, que illic morabatur, reduxerunt.

Interea quedam matronarum Anglicarum nauim sibi fecit parari, et assumpto corpore Sueini regis sua in patria sepulti, illoque aromatibus condito, palliisque uelato, mare adiit, et prospero cursu appulsa ad portus Danorum peruenit. Mittens ergo utrisque fratribus nuntium, mandat corpus adesse paternum, ut hoc maturent suscipere, tumuloque quod sibi preparauerat locare. Illi hilares adsunt,  honorifice corpus suscipiunt, honorificentiusque illud in monasterio in honore sancte Trinitatis ab eodem rege constructo, in sepulcro quod sibi parauerat recondunt. Quo perfecto, iamque appropiante sole estiuo accelerat Cnuto, redintegrato exercitu, redire, suasque iniurias uindicare. At illi circa littora deambulanti subito apparescunt carbasa non multa in medio mari. Nam Turchil memor quod Sueino fecerat, et quod tunc in terra Anglica absque licentia domini sui Cnutonis inconsulte remanserat, cum nouem nauibus earumque exercitu dominum suum requisiuit, ut ei patefaceret quia non contra eius salutem se recedente remanserit. Qui ueniens non presumpsit littora iniussus subire, sed eiectis anchoris, premissisque nuntiis, poscit se portus subintrare  licere. Quod ubi concessum est, ascendit, misericordiamque domini sui quesiuit, et illi multo labore conciliatus, dat fidei sacramentum se illi deinceps fideliter seruiturum. Cum quo mense plus integro moratur, et ut ad Anglos redeat hortatur, dicens eum leuiter illos posse superare, quorum fines longe lateque notificarentur utrisque. Presertim aiebat se triginta naues in Anglorum patria cum exercitu fidissimo reliquisse, qui uenientes susciperent honorifice, lucerentque per fines totius patrie. Tunc rex ualedicens matri et fratri, curui littoris repetiit confinia, qua iam adunauerat ducentarum nauium speciosa spectacula. Nam hic erat tanta armorum copia, ut una earum nauium, si omnibus reliquis defecissent, sufficeret abundantissime  tela. Erant autem ibi scutorum tanta genera, ut crederes adesse omnium populorum agmina. Tantus quoque decor inerat puppibus, ut intuentium hebetatis luminibus, flammee magis quam ignee uiderentur a longe aspicientibus. Si quando enim sol illis iubar immiscuit radiorum, hinc resplenduit fulgor armorum, illinc uero flamma dependentium clypeorum. Ardebat aurum in rostris, fulgebat quoque argentum in uariis nauium figuris. Tantus siquidem classis erat apparatus, ut, si quam gentem eius uellet expugnare Dominus, naues tantum aduersarios terrerent, priusquam earum bellatores pugnam ullam capesserent. Nam quis contrariorum leones auri fulgore terribiles, quis metallinos [metallicos?]  homines aureo fronte minaces, quis dracones obryzo ardentes, quis tauros radiantibus auro cornibus necem intentantes in puppibus aspiceret, et nullo metu regem tante copie formidaret? Preterea, in tanta expeditione nullus inueniebatur seruus, nullus ex seruo libertus, nullus ignobilis, nullus senili etate debilis. Omnes enim erant nobiles, omnes plene etatis robore ualentes, omnes cuiuis pugne satis habiles, omnes tante uelocitatis, ut despectui eis essent equitantium pernicitates.

Talis itaque milities fastuosis scansis ratibus intrat pelagus, solutis a littore anchoris et funibus, talique uerrit impetu fluctus, ut alatis puppibus hanc superuolare undas putares, uix tanto mari rudentibus. Regalis autem nauis reliquis erat honor et intentio,  quia nulla aliis inerat optio, nisi tantum ut regis sui fasces ampliarent toto studio. Exspectabili itaque ordine, flatu secundo, Sandhuich, qui est omnium Anglorum portuum famosissimus, sunt appulsi, eiectisque anchoris, baculis exploratores se dedunt littori, et citissime finitima tellure explorata, ad nota recurrunt nauigia, regique edicunt adesse resistentium parata millia. Patrienses enim regi Danisque feruentissime rebellare ardentes, quas sibi ad luctam sufficere credebant, adunauerant phalanges, conglobatique in unum conspirati aduolitabant, dextris nobilium morituri. Tunc Turchil tempus intuens instare quo fidelitatem suam domino suo ualebat patefacere: »Ego, inquit, hoc certamen domino meo accurabo cum meis euincere, nec regem meum  ad bellandum, utpote iuuenem feruentissimum, huic misceri patiar pugne. Nam si uictor fuero, regi ipsi triumphabo; si autem cecidero, siue tergum dedero, non Anglis glorie erit adeo; quia rex supererit, qui et prelium restaurabit et fortasse uictor meas iniurias uindicabit.« Hoc dictum cum sane mentis esse uideretur omnibus, annuente rege ascendit cum suis e nauibus, dirigens aciem contra Anglorum impetum, qui tunc in loco Scorastan dicto fuerat congregatus. Quadraginta denique nauium et eo amplius, Danorum exercitus ascenderat, sed adhuc hic numerus medietati hostium minime par fuerat. At dux corum magis fisus uirtute quam multitudine, omnes rumpens morulas, classica insonuit, gradiens in prima fronte, et, mente semper Dei auxilium exorans,  queque obuia metebat mucronis acie. Angli uero in primis fortiores dira cede Danos obtruncarunt, in tantum ut pene uictoriam adepti aduersarios fugere cogerent, si non ducis alloquio retenti memoresque uirtutis fugam erubescerent. Namque memorabat ille abesse diffugium, in terra scilicet hostes, et a littore longe remotas puppes; ideoque, si non uincerent, quod pariter occumbere deberent. Unde illi animosiores effecti, in prelio illico manifestant quam periculosa sit desperatio. Enimuero de refugio fuge desperati tanta in hostes debacchati sunt insania, ut non tantum mortuorum aspiceres corpora cadentia, uerum etiam uiuorum ictus declinantia. Tandem ergo potiti optata uictoria, suorum que reperire poterant, tumulabant membra. Ab aduersariis  quoque diripientes spolia, reuertuntur, et ad iacentem regionem inuadendam accinguntur. Hoc primum decus Thurchil armis Cnutonis auxit, et magnam partem patrie pro hoc postmodum promeruit.

At tunc ad dominum regressus, ei et sociis suos indicat euentus, facitque eos spoliis que attulit ardentiores ad pugnam, manubiis letus et palme successibus. Quo exemplo Eric quidam dux et princeps prouincie que Northwega dicitur, incitatus , accepta licentia, cum suis est egressus, et partem terre aggressus spolia diripuit,  uicos inuadendo destruxit, occurrentes sibi hostes domuit, et multos ex eis captiuauit, tandemque uictoriosus ad socios cum spoliis redit. Quo reuerso, rex parcens patrie, prohibuit ultra eam predari, sed iussit ciuitatem Londoniam metropolim terre obsidione teneri, quia in ea confugerant optimates et pars exercitus et maximum  uulgus. Et quia hoc pedites equitesque nequibant explere , turritis puppibus eam coangustare fecit, et firmissima uallatione tenuit. Deus itaque, qui omnes homines uult magis saluare quam perdere, intuens has gentes tanto periculo laborare, cum principem qui interius ciuitate presidebat, educens e corpore, iunxit quieti sempiterne, ut, eo defuncto,  liber Cnutoni ingressus pateret et utrique populo confecta pace paulisper respirare copia esset. Quod et factum est. Nam ciues, suo honorifice sepulto principe, initoque salubri consilio, elegerunt internuntios mittere, et regi placita mandare, uidelicet ut dexteram illis daret et ciuitatem pacifice susciperet. Hoc ubi Cnutoni satis uideretur probabile facto, fedus firmatum est, ingressui eius die constituto. At pars interioris exercitus spreuere statutum ciuium, latenterque, nocte illa cuius sequenti die ingressus est rex, cum filio defuncti principis egressi sunt ciuitatem, ut experirentur rursus collecta innumerabili manu si forte a tinibus suis ualerent arcere ingressum regem. Nec quieuerunt, quousque omnes pene Anglos sibi magis  adhuc accliues quam Cnutoni conglobarent. Cnuto autem ciuitatem intrauit et in solio regni resedit, sed tamen Londonienses non sibi adhuc esse fideles credidit. Unde et nauium stipendia illa estate restaurare fecit, ne, si forte exercitus aduersariorum ciuitatem oppugnaret, ipse ab interioribus hostibus exterioribus traditus interiret. Quod cauens, rursus ad tempus ut prudens cessit et, ascensis ratibus ac ciuitate relicta, insulam Scepei dictam cum suis petiit, ibique hiemans pacifice euentum rei exspectauit.

Edmundus itaque , recedente Cnutone, cum populo non mediocri, sed innumerabili ueniens, ciuitatem pompatice ingreditur, et mox eum uniuersi  sequuntur, obtemperant, et fauent, et uirum fortem fieri suadent, dicentes quod eum magis quam Danorum principem eligerent. Erat quoque eius partis comes primus Edricus, consiliis pollens, sed tamen dolositate uersipellis, quem sibi ad aurem posuerat Edmundus in omnibus negotiis. Fertur autem ipse iuuenis illo tempore domino Cnutoni recedenti singularem pugnam obtulisse, sed rex sapiens dicitur sic respondisse: »Ego tempus lucte prestolabor congrue, dum non casum suspectus, certus fuero uictorie. Tu uero, qui aues ducllum in hieme, caue ne deficias etiam aptiori tempore.« Sic rex, ut dictum est, in Scepei quod est dictum Latine Insula ouium, ut poterat, hiemauit. Edmundus autem  in Londonia, dimisso exercitu, ultimam hiemem duxit.

Recedenti uero brumali tempore, tota Quadragesima rursus militiam adunauit, et mox post Paschales dies regem et Danos a finibus Anglorum deturbare parauit, et ueniens cum innumerabili multitudine, eos subito cogitauit inuadere. At sermo non latuit Danos, qui puppibus posthabitis petunt arida, aptantes se excipere queque obuia. Erat namque eis uexillum miri portenti, quod, licet credam posse esse incredibile lectori, tamen, quia uerum est, uere inseram lectioni. Enimuero, dum esset simplicissimo candidissimoque intextum serico, nullius figure in eo inserta esset imago, tempore belli semper in eo uidebatur coruus, ac si intextus, in uictoria suorum  quasi hians ore, excutiensque alas, instabilisque pedibus et suis deuictis quietissimus, totoque corpore demissus. Quod requirens Turchil auctor primi prelii: »Pugnemus, inquit, uiriliter socii, nichil enim nobis erit periculi. Hoc denique testatur instabilis coruus presagientis uexilli.« Quo audito, equi audentiores effecti, ferratisque induuiis indurati, occurrunt Anglis in Aesceneduno loco, quod nos Latini montem fraxinorum possimus interpretari. Ibique nondum congressione facta, Edric, quem primum comitum Edmundi diximus, hec suis intulit affamina: »Fugiamus, o socii, uitamque subtrahamus morti imminenti, alioquin occumbemus illico. Danorum enim duritiam nosco.« Et uelato uexillo quod dextra gestabat, dans tergum hostibus,  magnam partem militum bello fraudabat. Et, ut quidam aiunt, hoc non causa egit timoris, sed dolositatis, ut postea claruit, quia hoc eum clam Danis promisisse, nescio quo pro beneficio, assertio multorum dicit. Tunc Edmundus hoc intuitus et undique angustiatus: »O Angli, inquit, aut hodie bellabitis, aut omnes una in deditionem ibitis. Pugnate igitur pro libertate et patria, uiri cordati. Hi quippe qui fugiunt, utpote formidolosi, si non abirent, essent impedimento exercitui.« Et hec dicens, in medios ingreditur hostes, circumquaque cedens Danos, nobiles hoc exemplo suos reddens ad bellandum proniores. Commissum est ergo prelium pedestre grauissimum, dum Dani licet pauciores nescii cedere, magis eligerent internecionem quam fuge  periculum. Resistunt itaque uiriliter et prelium hora diei nona ceptum ducunt in uesperam, se gladiis haud sponte opponentes, sed gladiorum aculeis ualuntarius [ualentius] alios urgentes Cadunt utriusque partis armati, plus tamen eius que erat numero eminentiori. At ubi iam aduesperante noctis adessent tempora, uincit amor uictorie tenebrarum incommoda, quia neque horrebant tenebras, instante cura maiore, neque etiam nocti dignabantur cedere, in hostem tantum dum ardebant preualere. Et nisi luna clarescens ipsum monstraret hostem, cederet quisque suum commilitonem, ut inimicum resistentem, nullusque utriusque partis superuiueret, nisi quem fuga saluasset. Interea ceperunt Angli fatigari,  paulatimque fugam meditari, dum intuentur Danos in hoc conspiratos quatenus aut uincerent aut usque ad unum omnes una perirent. uidebantur enim iis tunc numerosiores et in tam diutina conflictatione fortiores. Fortiores namque eos estimabant uera suspicione, quia iam stimulis ferri commoniti, casuque suorum turbati, magis uidebantur seuire quam bellare. Unde Angli, terga uertentes, hac et illac fugitant absque mora, semper ante aduersarium cadentes, adduntque decus Cnutonis et uictorie, decorato Edmundo fugiente principe. Qui licet deuictus ualentioribus cedens recederet, tamen adhuc non penitus desperans, tutis se commisit locis, ut demum, fortiori multitudine collecta, iterum experiretur si quid forte sibi boni succedere posset.  At Dani fugientes non longe sunt persecuti, quia incogniti [f., incognitis. ED. P.] locorum noctis obscuritate sunt retenti. Angli uero loci non inscii, cito a manibus hostium sunt elapsi, eos relinquentes ad spolia, seseque dantes ad inhonesta refugia.

Tunc uictores sua leti uictoria, transacta iam nocte plus media, pernoctant quod supererat inter mortuorunm cadauera. Non autem in nocte spolia dirimunt, sed interim suos requirunt, seseque adunantes ut securiores esse possent, simul omnes uno in loco perstiterunt. Illucescente uero iam mane, suorum agnoscunt multos in prelio cecidisse, quorum cadauera ut poterant tumulauere. Ab aduersariorum quoque membris abradunt spolia, bestiis et auibus eorum relinquentes morticina, et ad naues  redeuntes, Londoniamque repetentes, saniora sibi querunt consilia. Similiter et Angli suo cum principe sibi consulunt et super hoc negotii Dei auxilium querunt, ut qui totiens armis sunt deuicti, saltem aliquo consilio ualerent remanere suffulti. Iam etiam Edricus, qui antea a bello recessit profugus, ad dominum suum et ad socios rediit et susceptus est, quia uir boni consilii fuit. Is surgens in medio agmine, omnes tali allocutus est sermone; »Licet omnibus pene uobis sim inuisus, quia bello cessi, tamen si uestris sederet animis dictis parere mei consilii, uictoriosiores effici meo consultu possetis, quam si totius terre his uiris resisteretis armis. Satis enim Danorum uictorias expertus, frustra nos reniti omnino scio, et ob hoc me subtraxi a prelio,  ut uobis postmodum prodessem consilio, non ut uos estimatis, perculsus timore aliquo. Dum enim scirem necesse esse me fugere, quid satius fuit, aut uulneratum, aut sanum recedere? Est procul dubio certa uictoria interdum ab fortiori hoste elabi fuga, cui nequit resisti per arma. Omnes enim qui adsumus, proh dolor! fugimus. Sed ne hic casus uobis eueniat ulterius, dextras Danis demus, ut, ipsos federatos habentes, fugam periculumque bellorum sic saltem declinemus. Attamen hoc aliter nequit fieri, nisi diuisione regni nostri. Et melius esse iudico, ut medietatem regni rex noster cum pace habeat, quam totum pariter inuitus amittat.« Placuit sermo optimatibus, et, licet inuitus, hoc tamen annuit Edmundus;  electisque internuntiis, premittit ad naues Cnutonis, qui dextras Danis dent et accipiant ab eis. Quos ubi primum Dani uenientes intuentur, exploratores eos esse suspicantur, sed postquam propius eos uident accedere, accersitis eis quidnam quesierunt orsi sunt rogitare. Discentes uero ab eis pro conficienda pace eos uenire, letantes eos sistunt conspectibus regis. Erant enim obnixe optantes prospera pacis, iam lassi bellorum et continuatione nauigationis. Tunc missi, rege pacifice salutato: »Miserunt nos, inquiunt, ad te, o rex, princeps noster et procerum nostrorum multitudo, ut consentias eis de pace, et datis nobis dextris et obsidibus, a nobis itidem recipias cum regni medietate. Dominare in boreali parte cum quiete; e regione autem  sit noster Edmundus in finibus meridiane plage. Huius rei gratia ad te sumus legati, tu uero bene faciens placito consenti. Alioquin, licet simus semel et iterum a uobis bello deturbati, adhuc tamen maiori uiolentia roborabimur uobiscum bellaturi.« Quibus rex non temere respondit; sed, ipsis amotis, consilium a suis quesiuit, et sic eis postmodum pacifice consensit. Audierat enim a suis quod multi suorum defecissent, nec erat qui locum morientium suppleret, cum longe remoti a propria patria essent; Anglorum quoque quanquam perplurimi interficerentur, numerus eorum non adeo minuebatur, quia in propriis positis semper qui morientis locum restauraret inueniebatur. Reuocatis itaque internuntiis: »uestris, inquit rex, o iuuenes, legationibus  consentio, et, uti dixistis, media mihi libere erit regio. Sed tamen uectigal etiam sue partis uester rex, quicumque ille fuerit, exercitui dabit meo. Hoc enim illi debeo, ideoque aliter pactum non laudo.«

Federe itaque firmato, obsides dantur ab utraque parte, et sic exercitus solutus bellorum importunitate, optata letus potitur pace. uerumtamem Deus memor sue antique doctrine, scilicet omne regnum in seipsum diuisum diu permanere non posse, non longo post tempore Edmundum eduxit e corpore, Anglorum misertus imperii, ne forte si uterque superuiueret, neuter regnaret secure et regnum diatim adnichilaretur renouata contentione. Defunctus autem regius iuuenis regio tumulatur sepulcro, defletus diu multumque a patriensi populo, cui Deus  omne gaudium tribuat in celesti solio. Cuius rei gratia eum Deus iusserit obire, mox deinde patuit, quia uniuersa regio illico Cnutonem sibi regem elegit, et cui ante omni conamine restitit, tum sponte sua se illi et omnia sua subdidit.

Ergo miseratione diuina monarchiam regni Cnuto uir strenuus suscepit, et nobiliter duces et comites suos disposuit, et fine tenus deinceps regnum Anglorum pacifice tenuit. Erat autem adhuc primeua etate florens, sed tamen indicibili prudentia pollens. Unde contigit ut eos quos antea Edmundo sine dolo fideliter militare audierat, diligeret, et eos quos subdolos scierat atque tempore belli in utraque parte fraudulenta tergiuersatione pendentes odio haberet; adeo ut multos principum quadam die occidere pro  huiusmodi dolo iuberet. Inter quos Edricus qui a bello fugerat, cum premia pro hoc ipso a rege postularet, ac si hoc pro eius uictoria fecisset; rex subtristis: »Qui dominum, inquit, tuum decepisti fraude, mihi ne poteris fidelis esse? Rependam tibi condigna premia, sed ea ne deinceps tibi placeat fallacia.« Et Erico duce suo uocato. »Huic, ait, quod debemus persoluito, uidelicet, ne nos decipiat, occidito.« Ille uero nil moratus, bipennem extulit, eique ictu ualido caput amputauit, ut hoc exemplo discant milites regibus suis esse fideles, non infideles.

Omnibus itaque rite dispositis, nil regi defuit absque nobilissima coniuge, quam ubique sibi iussit  inquirere, ut inuentam hanc legaliter acquireret et adeptam imperii sui consortem faceret. Igitur per regna et per urbes discurritur et regalis sponsa perquiritur, sed longe lateque quesita, uix tandem digna reperitur. Inuenta est uero hec imperialis sponsa in confinitate Gallie et precipue in Northmannensi regione, stirpe et opibus ditissima, sed tamen pulcritudinis et prudentie delectamine omnium eius temporum mulierum prestantissima, utpote regina famosa. Propter huiuscemodi insignia multum appetebatur a rege et pro hoc precipue quod erat oriunda ex uictrici gente, que sibi partem Gallie uindicauerat, inuitis Francigenis et eorum principe. Quid multis immoror? mittuntur proci ad dominam, mittuntur dona regalia, mittuntur etiam  uerba precatoria. Sed abnegat illa se unquam Cnutonis sponsam fieri, nisi illi iureiurando affirmaret quod nunquam alterius coniugis filium post se regnare faceret, nisi eius, si forte illi Deus ex eo filium dedisset. Dicebatur enim ab alia quadam rex filios habuisse. Unde illa suis prudenter prouidens, sciuit ipsis sagaci animo profutura preordinare. Placuit ergo regi uerbum uirginis, et iureiurando facto, uirgini placuit uoluntas regis. Et sic, Deo gratias, domina Emma mulierum nobilissima fit coniux regis fortissimi Cnutonis. Letatur Gallia, letatur etiam Anglorum patria, dum tantum decus transuehitur per equora. Letatur, inquam, Gallia, tantam tanto regi dignam se enixam. Anglorum uero letatur patria, talem se recepisse in oppida. O res millenis  millies parata uotis, uixque tandem effecta, auspicante gratia Saluatoris! Hoc erat quod utrobique uehementer iamdudum desiderauerat exercitus, scilicet ut tanta tanto digna etiam digno maritali conuinculata iugo, bellicos sedaret motus. Quid enim maius ac desiderabilius esse posset in uotis, quam damnosos ingratosque labores belli placida finiri tranquillitate pacis, cum pares paribus ui corporis uirtuteque animi concurrerent? cumque nunc hi, nunc uero illi, alternante casu belli, non sine magno detrimento sui, uincerent?

uerum, ubi diuina dispensatione, multisque alterutrum diu habitis internuntiis, maritali se tandem copula placuit confederari, difficile creditu est quanta repente in utrisque alteri de altero exorta sit  magnitudo gaudii. Gaudebat enim rex nobilissimis insperato se usum thalamis; hec autem hinc prestantissima uirtute coniugis, hinc etiam spe gratulabunda accendebatur future prolis. Inestimabiliter quoque uterque gaudebat exercitus, opes suas communibus sperans augendas uiribus, ut rei postmodum probauit exitus. Quamplures enim populi domiti bello, gentesque complures longe distantes uita. moribus, etiam et lingua, eternaliter regi regieque posteritati annua compulsi sunt soluere uectigalia. Sed quid mirum, si tantus talisque rex repugnantes sibi dimicando deuinceret? cum quamplurimos partim liberali largitione, partim patrocinandi gratia imperio suo ultroneos submitteret? profecto non  mirum. Quoniam illic diuina aspirat gratia, ubi iustitie probitatisque equa libratur trutina.

Sed quid multis immoror? gaudium magnum in coniugatione tantorum dixi fuisse, multo autem amplius dico, suscepta mascule prolis opportunitate. Non multo post siquidem, Saluatoris annuente gratia, filium peperit nobilissima regina. Cuius cum uterque parens intima, atque ut ita dicam, singulari gauderet dilectione, alios uero liberales filios educandos direxerunt Northmannie, istum hic retinentes, sibi utpote futurum heredem regni. Itaque dilectissimum pignus, uti mos est catholicis, sacro abluunt fonte baptismatis, imponuntque ei uocabulum quodammodo obtinens indicium future uirtutis. uocatur siquidem Hardecnuto, nomen patris referens  cum additamento. Cuius si etymologia teutonice perquiratur, profecto quis quantusue fuerit dignoscitur. Harde quidem, uelox uel fortis, quod utrumque, multoque maius his, in eo uno cognosci potuit, quippe qui omnes sui temporis uiros omnium uirtutum prestantia anteiuit. Omnes igitur eius uirtutes enumerare nequeo. Quapropter, ne longius a proposito exorbitem, supra repetam, historieque sequar ordinem.

Adulto denique puero, de quo sermo agitur, pater adhuc in omni felicitate degens, omne regnum sue ditioni subiectum sacramento deuinxit, eumque postmodum ad obtinendam monarchiam regni Danorum cum delectis militibus misit. Cum autem rex Cnuto solum imprimis Danorum obtineret regimen  quinque regnorum, scilicet Danomarchie, Anglie, Britannie, Scotie, Northwege, uindicato dominio, imperator exstitit. Amicus uero et familiaris factus est uiris ecclesiasticis, adeo ut episcopis uideretur cepiscopus pro exhibitione totius religionis, monachis quoque non secularis, sed cenobialis pro continentia humillime deuotionis. Defensabat sedulo pupillos et uiduas, sustentabat orphanos et aduenas, leges oppressit iniquas, earumque sequaces; iustitiam et equitatem extulit et coluit, ecclesias exstruxit et honorauit, sacerdotes et clerum dignitatibus ampliauit, parem et unanimitatem omnibus suis indixit; ut de eo illud Maronicum dici posset, nisi extra catholicam fidem hoc fuisset.

 Nocte pluit tota, redeunt spectacula mane.
Diuisum imperium cum Ioue Cesar habet.
Deo omnibus modis placita studuit, ideoque quidquid boni agendum esse didicerat non negligentie sed operationi committebat. Que enim ecclesia adhuc eius non letatur bonis? Sed ut sileam que in suo regno positis egerit, huius animam quotidie benedicit Italia, bonis perfrui deposcit Gallia, et magis omnibus hanc in celo cum Christo gaudere orat Flandria. Has enim prouincias transiens Romam petiit, et, ut multis liquet, tanta hoc in itinere misericordiarum opera exhibuit, ut si quis hec describere omnia uoluerit, licet innumerabilia ex his fecerit uolumina, tandem deficiens fatebitur se uix etiam cucurrisse per minima. Nam quid singulis in  locis fecerit sileo. uerumtamen ut credibiliora fiant que assero, quid in una urbe sancti Audomari fecerit dicam pro exemplo, quod etiam oculis meis me uidisse recordor.

Ingressus monasteria et susceptus cum magna honorificentia, humiliter incedebat et mira cum reuerentia in terram defixus lumina et ubertim fundens lacrymarum, ut ita dicam, flumina, tota intentione sanctorum expetiit suffragia. At ubi ad hoc peruentum est ut oblationibus regiis sacra uellet cumulare altaria; ohe! quoties primum pauimento lacrymosa infixit oscula! quotiens illud pectus uenerabile propria puniebant uerbera! qualia dabat suspiria! quoties precabatur ut sibi non indignaretur superna clementia! Tandem a suis ei imminenti  [immerenti] sua porrigebatur oblatio non mediocris, nec que aliquo clauderetur in marsupio, sed ingens allata est palleali extento in gremio, quam ipse rex suis manibus altari imposuit, largitor hilaris monitu apostolico. Altari autem cur dico? cum uidisse me meminerim eum omnes angulos monasteriorum circuisse, nullumque altare, licet exiguum, preteriisse, cui non munera daret et dulcia oscula infigeret. Deinde adsunt pauperes, munerantur etiam ipsi protinus singulatim omnes. Hec et alia his mirificentiora a domino Cnutone gesta uidi ego uester uernula, sancte Audomare, sancte Bertine, cum fierent uestris in cenobiis. Pro quibus bonis tantum regem impetrate uiuere in celestibus habitaculis, ut uestri famuli canonici et monachi sint  orantes orationibus quotidianis.

Discant igitur reges et principes huius domini imitari actiones, qui, ut ualeret scandere sublimia, sese humiliauit in infima, et ut posset adipisci celestia, hilariter largitus est terrestria. Non enim fuerat oblitus proprie conditionis, quod moriturus erat in mundo et relicturus queque possunt concupisci in seculo. Et ob has diuitias quas secum nequiuit moriens auferre, uiuens Deo et sanctis eius locis partitus est honorifice; ne forte si auaritie studeret, omnibus inuisus uiueret, nullusque esset qui eius anime aliquid boni oraret, et alius ei succederet, qui in eius regno largius uiueret et de eius parcitate indignaretur. uerum hoc ne fieret satis cauit, et suis  posteris bonum exemplum largitatis totiusque bonitatis reliquit, quod et ipsi adhuc, Deo gratias, seruant optime, pollentes in regni moderamine et in uirtutum decore.

Tantus itaque rex postquam Roma est reuersus et in proprio aliquantisper demoratus, omnibus bene dispositis transiit ad Dominum, coronandus in parte dextera ab ipso Domino auctore omnium. Turbabantur itaque eius obitu omnes qui audierant, maximeque eius solio deseruierant, quorum maxima pars cuperet ei commori, si hoc [non. ED. P.] displiceret diuine dispositioni. Lugebat domina Emma eius regina cum parentibus, ululabant pauperes cum potentibus; flebant episcopi et clerici cum monachis et sanctimonialibus. Sed quantum lugebatur in mundo, tantum letetur  in celi palatio. Isti flebant hoc quod perdiderant, illi gratulentur de eius anima quam suscipiant. Isti sepelierunt corpus exanime, illi spiritum deducant in sublime letandum in eterna requie. Pro eius transitu soli flebant terreni, sed pro eius spiritu interueniant cum terrenis etiam ciues celici. Ut eius gloria crescat quotidie, oremus Deum intente. Et quia hoc promeruit sua bonitate, quotidie clamememus: Anima Cnutonis requiescat in pace, amen.

Mortuo Cnutone rege, honorificeque sepulto in monasterio in honore sancti Petri constructo, domina regina Emma sola remansit in regno, dolens de domini sui morte amara, et sollicita pro filiorum absentia. Namque unus eorum, Hardecnuto scilicet, quem pater regem Danorum constituit, suo morabatur  in regno, duo uero alii in Northmannie finibus ad nutriendum traditi, cum propinquo suo degebant Roberto. Unde factum est ut quidam Anglorum, pietatem regis sui iam defuncti obliti, mallent regnum suum dedecorare quam ornare, relinquentes nobiles filios insignis regine Emme, et eligentes sibi in regem quemdam Haraldum, qui esse filium falsa estimatione asseritur cuiusdam eiusdem regis Cnutonis concubine. Plurimorum uero assertio eumdem Haraldum perhibet furtim fuisse subreptum parturienti ancille, impositum autem camere languentis concubine. Quod ueracius credi potest. Qui electus, metuensque futuri, aduocat mox archiepiscopum Aelnotum, uirum omni  uirtute et sapientia preditum, imperatque et orat se benedici in regem, sibique tradi cum corona regale sue custodie commissum sceptrum et se duci ab eodem, quia ab alio non fas fuerat, in sublime regni solium. Abnegat archiepiscopus, sub iureiurando asserens se neminem alium in regem  laudare uel benedicere. »Hos mee fidei Cnuto commisit; his fidem debeo, et his fidelitatem seruabo. Sceptrum et coronam sacro altari impono, et hoc tibi nec denego, nec trado; sed episcopis omnibus, ne quis eorum ea tollat tibiue tradat, teue benedicat, apostolica auctoritate interdico. Tu uero, si presumis, quod Deo menseque eius commisi inuadito.« Quid miser ageret, quo se uerteret, ignorabat. Intendebat minas, et nichil  profecit. Expendebat munera, et nil lucratus doluit; quoniam uir apostolicus nec ualebat minis deiici, nec muneribus flecti. Tandem desperatus abscessit, et episcopalem benedictionem adeo spreuit, ut non solum ipsam odiret benedictionem, uerum etiam uniuersam fugeret Christianitatis religionem. Namque dum alii ecclesiam christiano more missam audire subintrarent, ipse aut saltus canibus ad uenandum cinxit, aut quibuslibet aliis uilissimis rebus sese occupauit, ut tantum declinare posset quod odiuit. Quod Angli uidentes dolebant, sed quia hunc sibi regem elegerant, hunc erubuerunt deiicere, ideoque disposuerunt hunc sibi regem fine tenus esse. Domina autem regina Emma exitum rei exspectabat, et aliquantisper sollicita auxilium Dei  quotidie exorabat. At ille clam, quia nondum palam audebat, regine insidias moliebatur, sed ut illi noceret a nemine permittebatur. Unde ille cum suis iniquo excogitato consilio, natos domine sue uolebat interficere, ut sic securus deinceps in peccatis uiuens posset regnare. uerumtamen nullum in hoc omnimodis effectum acciperet, nisi, fraudulentorum dolo adiutus, hoc quod narrabimus adinueniret. Namque dolo reperto, fecit epistolam in persona regine ad filios eiusdem, qui in Northmannia morabantur, componere, cuius etiam exemplar non piget nobis subnectere.

Emma tantum nomine regina filiis Edwardo et Alfrido materna impertit salutamina. Dum domini nostri regis obitum separatim plangimus, filii karissimi,  dumque diatim magis magisque regno hereditatis uestre priuamini, miror quid captetis consilii, dum sciatis intermissionis uestre dilatione, inuasoris uestri imperii fieri cotidie soliditatem. Is enim incessanter uicos et urbes circuit, et sibi amicos principes muneribus, minis et precibus facit. Sed unum e uobis super se mallent regnare quam istius qui non eis imperat, teneri ditione. Unde, rogo, unus uestrum ad me uelociter et priuate ueniat, ut salubre a me consilium accipiat, et sciat quo pacto hoc negotium quod uolo fieri debeat. Per presentem quoque internuntium quid super his facturi estis remandate. ualete, cordis mei uiscera.

Hac fraude iussu Haraldi tyranni composita, regiis adolescentulis est directa per pellaces cursores,  eisque ex parte matris ignare oblata et honorifice ab eis, ut munus genitricis suscepta. Legunt dolos eius nescii, et, proh dolor! nimis falsitati creduli, inconsulte remandant genitrici unum eorum ad eam esse uenturum, constituuntque ei diem et tempus et locum. Regressi itaque legatarii intimant Dei inimicis que sibi responsa reddita sint a iuuenibus nobilissimis. Hinc illi prestolabantur eius aduentum, et quid de eo facerent ad suum inuenerunt detrimentum. Statuto igitur die, Alfridus minor natu, laudante fratre, elegit sibi commilitones, et, arripiens iter, Flandrie uenit in fines. Quo paululum cum marchione Balduino moratus, et ab eo rogatus ut aliquam partem sue militie secum duceret  propter insidias hostium. Sed tantum Bononiensium paucos assumpsit, et ascensis puppibus more transfretauit. At ubi littori uenit contiguus, mox ab aduersariis est agnitus. Qui occurrentes uolebant eum aggredi, sed statim ille agnoscens iussit naues a littore illo repelli. Alia autem ascendens in statione, matrem parabat adire, estimans se omnem insidiarum pestem euasisse. uerum ubi iam erat proximus, illi comes Goduinus est obuius factus, et eum in sua suscepit fide, eiusque fit mox miles cum sacramenti affirmatione. Et deuians eum a Londonia, induxit eum in uilla Sildefordia nuncupata, inibique milites eius uicenos et duodenos, decenosque singula duxit per hospitia, paucis relictis cum iuuene, qui eius seruitio deberent insistere.  Et largitus est eis abundanter cibaria et pocula et ipse ad sua recessit hospitia, mane rediturus, ut domino suo seruiret cum debita honorificentia. Sed postquam manducauerant et biberant, et lectos, utpote fessi, libenter ascenderant; ecce complices Haraldi infandissimi tyranni adsunt et singula hospitia inuadunt, arma innocentum uirorum furtiui tollunt, et eos manicis ferreis et compedibus arctant, et ut crucientur in crastinum seruant. Mane autem facto adducuntur insontes in medio et non auditi damnantur scelerose. Nam, omnium exarmatis uinctisque post tergum manibus, atrocissimis traditi sunt carnificibus, quibus etiam iussum est ut nemini parcerent, nisi quem sors decima offerret. Tunc tortores uinctos ordinatim sedere fecerunt et  satis supraque eis insultantes, illius interfectoris Thebee legionis exemplo usi sunt, qui decimauit primum innocentes multo his mitius. Ille enim rex paganissimus, Christianorum nouem pepercit, occiso decimo. Ille licet paganus Christianos trucidaret, patulo tamen in campo eos nexibus non irretitos decollari iussit, ut gloriosos milites. At isti licet nomine Christiani, actu tamen paganissimi, lanceolarum suarum ictus non merentes heroas catenatos mactabant ut sues. Unde huiuscemodi tortores canibus deteriores digne omnia dicunt secula, qui non militie uiolentia, sed fraudium suarum ins diis tot militum honesta damnauerunt corpora. Quosdam, ut dictum est, perimebant, quosdam uero sue seruituti  mancipabant. Alios ceca cupidine capti uendebant, nonnullos autem arctatos uinculis maiori irrisioni reseruabant. Sed diuina miseratio non defuit innocentibus in tanto discrimine consistentibus, quia multos ipsi uidimus, quos ex illa derisione eripuit celitus, sine adminiculo hominis ruptis manicarum compedumque obicibus.

Ergo quia militum agones succinctim transcurrimus, superest ut et eorum principis, gloriosi scilicet Alfridi martyrium narrando seriem locutionis abbreuiemus; ne forte, si singulatim omnia que ei acta sunt perstringere uoluerimus, multis ubique precipue domine regine dolorem multiplicemus. Qua in re, rogo te, domina, ne requiras amplius quam hoc quod tibi parcendo breuiter dicturi sumus.  Possent enim multa dici, si non tuo parceremus dolori. Est quippe nullus dolor maior matri quam uidere uel audire mortem dilectissimi filii. Captus est igitur regius iuuenis clam suo in hospitio eductusque in insula Heli dicta; a milite primum irrisus est iniquissimo; deinde contemptibiliores eliguntur, ut horum ab insania flendus iuuenis diiudicetur. Qui iudices constituti, decreuerunt illi debere oculi utrique [oculos utrosque] ad contemptum primum erui. Quod postquam parant perficere, duo illi super brachia ponuntur, qui interim tenerent illa et unus super pectus, unusque super crura, ut sic facilius illi inferretur pena. Quid hoc in dolore detineor?  Mihi ipsi scribenti tremit calamus, dum horreo que iuuenis passus est beatissimus. Euadam ergo breuius tante calamitatis miseriam, finemque huius martyrii fine tenus perstringam. Namque est ab impiis tentus, effossis etiam luminibus impiissime est occisus. Qua nece perfecta, relinquunt corpus examine quod fideles Christi monachi scilicet eiusdem insule Heli rapientes, sepelierunt honorifice. In loco autem sepulcri eius multa fiunt miracula, ut quidam aiunt, qui etiam se hec uidisse sepissime dicunt. Et merito: innocenter enim fuit martyrisatus, ideoque dignum est ut per eum innocentium exerceatur uirtus. Gaudeat igitur Emma regina de tanto intercessore, quia quem in terris habuit filium, nunc habet in celis patronum.

 At regina, tanti sceleris nouitate perculsa, quid facto opus sit mente considerat tacita. Animus igitur eius diuersus huc illucque rapitur et se amplius tante perfidie credere cunctatur; quippe que perempti filii inconsolabiliter confundebatur merore, uerum multo amplius ex eiusdem consolabatur certa requie. Hinc duplici, ut diximus, angebatur causa, necis uidelicet filii miserabili mestitia, tum uero relique sue uite dignitatisque diffidentia. Sed fortassis hic mihi quilibet clamabit, quem liuor huiusce domine liuidum onerosumque reddit: Cur eadem nece mori refutabat, que sub hac proditione necatum filium eterna requie frui nullatenus dubitabat? Ad quod destruendum, tali responsione censeo utendum: Quoniam si persecutor Christiane  religionis fideique adesset, non uite discrimen subire fugeret. Ceterum, nefarium et exsecrabile cunctis orthodoxis uideretur si, ambitione terreni imperii, talis fame matrona uita priuaretur; neque profecto emori, fortunis tante domine honestus exitus haberetur  . Hec et his similia ante oculos ponens, et illud authenticum Dominice exhortationis preceptum suis fortunis conducibile censens, quo uidelicet electis insinuat. Quoniam si persecuti uos fuerint in una ciuitate, fugite in aliam; pro suo casu spes satis honestas relique dignitatis conseruande exsequitur, et tandem gratia superni respectus consilio solerti utitur. Exteras nationes petere sibi utile credit, quod sagaci ratione fine tenus perducit. Tamen quas petit non externas sibi experta est fore,  quis [quibus] immorans haud secus ac suis colitur decentissime. Igitur pro re atque tempore, quam plurimos potest sibi fidos optimates congregat, his presentibus secreta cordis sui enucleat. A quibus etiam inito domine probato consilio, commeatus classium eorum apparatur exsilio. Itaque prosperis usi flatibus transfretant, et cuidam stationi haud longe a castello Brugensi distanti sese applicant. Hoc castellum Flandrensibus colonis incolitur, quod tum frequentia negotiatorum, tum affluentia omnium que prima mortales ducunt, famosissimum habetur. Hic equidem a marchione eiusdem prouincie Balduino magni et inuictissimi principis filio, eiusque  coniuge Athalo, que interpretatur nobilissima, Francorum regis Roberti et regine Constantie filia honorifice, uti se dignum erat, recipitur. A quibus etiam in predicto oppido domus regali sumptui apta eidem regine tribuitur, ceterum obsonium benigne offertur. Que partim illa cum gratiarum actione suscipit, partimque sese non indigere quodammodo ostendit.

In tanta igitur posita securitate, legatos suo filio mittit Edwardo postulatum ne uersus se pigritaretur uenire. Quibus ille obaudiens equum conscendit, et ad matrem usque peruenit. Sed ubi eis copia data est mutuo loquendi, filius se matris fortunas edocet miserari, sed nullomodo posse auxiliari, cum Anglici optimates nullum ei fecerint iusiurandum;  que res indicabat a fratre auxilium expetendum. His ita gestis, Edwardus Northmanniam reuehitur, et mens regine quid sibi foret agendum, etiam nunc cunctatur. Post cuius reditum, nuntios Hardecnutoni filio suo legat, qui tunc temporis regimen Danorum obtinebat, per quos sui doloris nouitatem aperit et ut ad se uenire quantocius maturet petit. Cuius aures ut tanti sceleris horror incussit, primo omnium mens eius intolerabili obtusa dolore in consulendo fatiscit. Ardebat enim animo, fratris iniurias ultum ire, imo etiam matris legationi parere. Hinc utrique rei preuidens, quam maximas potest nauium militumque [copias, ED. P.] parat, quorum ampliorem numerum quodam maris in anfractu collocat, qui si inter eundum sibi copia pugnandi, seu etiam  necessitas repugnandi accideret, presidio aduentaret. Ceterum, non amplius decem nauibus se comitantibus ad matrem proficiscitur, que non minima doloris anxietate fatigabatur. Dum igitur prospero cursui intenti non modo certatim spumas salis ere ruebant  , uerum etiam suppara uelorum secundis flatibus attollebant, ut maris facies non unquam certa, sed semper mobilitate flatuum dubitanda habetur et infida, repente feda tempestas uentorum nubiumque a tergo glomeratur, et ponti superficies iam superuenientibus austris turbatur. Itaque quod in tam atroci negotio solet fieri, anchore de proris iacte arenis affiguntur fundi. Que res tametsi tum illis fuerit importuna, tamen non absque Dei nutu cuncta disponentis esse creditur acta, ut postmodum  rei probauit euentus, membris omnium placide quieti somni cedentibus. Nam postera nocte, eodem Hardocnutone in stratu quiescente, diuinitus quedam ostenditur uisio, que eum confortans et consolans, forti iubet esse animo. Hortatur preterea ne ab incepto desisteret, quia paucorum dierum interuallo iniustus regni inuasor, Haraldus scilicet occideret, et regnum patriis uiribus domitum sibi iusto heredi iustissima successione incolume rediret. Euigilans igitur somniator talibus indiciis certior fit et Deo omnipotenti tante consolationis causa gratias reddidit, simulque futura nullatenus dubitat, que sibi memorata uisio predixerat. Denique  maris ira pacata, omnique tempestate sedata, prosperis flatibus sinus pandit uelorum; sicque secundo usus cursu, ad Brugensem sese applicuit portum. Hic anchoris rudibusque nauibus affixis, et nautis qui eas seruarent expeditis, recta se uia cum delectis ad hospitium dirigit matris. Qualis ergo meror, qualisque letitia in eius aduentu fuerit exorta, nulla tibi unquam explicabit pagina. Dolor haud modicus habebatur, dum in uultu eius faciem perempti fratris mater quadam imaginatione contemplaretur. Item gaudio magno gaudebat, dum superstitem saluum adesse sibi uidebat. Unde uiscera diuine misericordie se sciebat respicere, cum nondum tali frustraretur solamine. Nec longo post filio cum matre morante et memorate uisionis promissa  exspectante, nuntii leta ferentes nuntia aduentant, qui uidelicet Haraldum mortuum nuntiant; qui etiam referunt Anglicos ei principes nolle aduersari, sed multimodis iubilationibus sibi conletari. Unde regnum hereditario iure sibi debitum non dedignetur repetere et sue dignitati, eorumque saluti iuxta in medium consulere.

His Hardecnuto materque animati repetere statuunt oras auiti regni. Cuius rei fama ut populares impulit aures, mox cuncta dolore et luctu compleri cerneres. Dolebant enim diuites eius recessione, cuius semper amabili fruebantur collocutione. Dolebant pauperes eius recessione, cuius diutinis largitionibus ab egestatis defensabantur onere. Dolebant uidue cum orphanis quos illa extractos sacro fonte  baptismatis non modicis ditauerat. Quibus igitur hanc laudibus efferam nescio, que ibidem nunquam abfuit renascentibus in Christo. Hic eius fides patet laudanda, hic bonitas omnimodis celebranda. Quod si pro singulis eius benefactis parem disserere, prius me tempus quam rem credo deserere. Unde ad seriem nostre locutionis propero redire.

Dum regine filiique eius reditus apparatur, omne littus planctu gemituque confunditur, omnes dextre celo attollebantur infense. Flebant igitur a se discedere illam, quam toto exsilii tempore ut ciuem uidere suam. Nulli diuitum grauis hospita, nulli pauperum in quolibet onerosa. Omnes igitur natale solum mutare putares, cunctas secum exteras petere uelle diceres regiones. Sic toto plangebatur  littore, sic ab omni plorabatur populo astante. Licet ei quodammodo congauderent pristinum gradum repetere dignitatis, non tamen eam matrone siccis dimittere poterant oculis. Tandem uincit amor patrie, et, omnibus uiritim osculatis et flebili eis dicto uale, cum filio suisque altum petit mare, non absque magna lacrymarum utrimque fusa ubertate. Igitur principes Anglici parum preuenisse fidentes legatione, antequam ab illis transfretaretur obuii sunt facti, optimum factu rati ut et regi regineque satisfacerent, et se deuotos eorum dominationi subderent. His Hardecnuto cum matre certus factus et transmarini littoris tandem portum nactus, a cunctis  incolis eiusdem terre gloriosissime recipitur, sicque diuini muneris gratia regnum sibi debitum redditur. His ita peractis et omnibus suis in pacis tranquillitate compositis, fraterno correptus amore nuntios mittit ad Edwardum, rogans ut, ueniens, secum obtineret regnum. Qui fratris iussioni obediens Anglicas partes aduehitur, et  mater amboque filii regni paratis commodis nulla lite intercedente utuntur. Hic fides habetur regni sociis, hic inuiolabile uiget fedus materni fraternique amoris. Hec illis omnia prestitit, qui unanimes in domo habitare facit iehsu Christus, Dominus omnium; cui in Trinitate manenti immarcescibile floret imperium, Amen.





EX CHRONICIS TH. RUDBURNI, DE EMMA REGINA.


   Duxit Etelredus hanc et postea Cnutus.
Edwardum sanctum parit hec et Hardecnutum.
Quattuor hos reges hec uidit sceptra gerentes.
Anglorum regum fuit hec sic mater et uxor.





EMMAE REGINAE EPISTOLA AD FILIOS SUOS EDWARDUM ET ALFRIDUM.






ANNO DOMINI MXLu.
POPPO TREuIRENSIS ARCHIEPISCOPUS.





NOTITIA HISTORICA.


 Leopoldi marchionis Austrie ex Richarda nobilissima muliere filius, Poppo, et Ernesti II Sueuie ducis cuius tutelam gessit patruus, litterarum uirtutumque studiis apprime excultus Bambergensi Ecclesie prepositus in locum Megingaudi ab Henrico II imperatore sufficitur, uesaniam compressurus Adalberonis, qui tamen Popponi cessit. Hic autem sub finem anni 1016 ab imperatore Treuirim adductus, communibus uotis atque suffragiis cleri et populi in antistitem postulatus, ab Erchenbardo Moguntiacensi archiepiscopo, quem imperator ea causa Treuirim aduocarat, ingenti cum totius populi letitia consecratus est, anno 1017 Kalendis Ianuarii. Inter episcopos qui Popponis sacre unctioni interfuere numeratur Theodoricus Metensis, qui metropolitani  consecrationem sibi competere incassum iterauit. uix renuntiatus fuerat pontifex Poppo cum immunitates et priuilegia Ecclesie sue imperiali munimine foueri curauit. Nec multo post consecrationem, Romam adiens, usum pallii a Benedicto uIII consecutus est bulla 8 Aprilis eiusdem anni. Suam in diecesim reuersus, uariis eam predonum populationibus laceratam afflictamque comperit. Quibus Ecclesie sue uulneribus, ut ait Browerus lib. XI Annal., ut tempestiue mederetur, undique omnia instituit  remedia conquirere, et uiros bellice glorie laudibus imprimis florentes beneficiis sibi feudisque iungere, quibus pacande prouincie tutandeque munus traderet. Horum igitur sedulitate atque impigris usus armis, predones ubique castellis, que securitatis ipsi causa insederant, eiicere, et ceteros nouarum rerum cupidos in fide atque officio continere. Porro cum unus Adelbertus imperata facere solus detrectat, atque, ex castello S. Cruci olim dicato, quod in uicino urbis colle ad meridiem situm, episcopi curiam, seruitia atque commeatum omnem crebris excursionibus habet infesta, ad extremum Sikonis, hominis manu consilioque prestantis, solertia, contumacis inimici spiritus repressit, atque hac ferme arte debellauit. Siko, qui ad id operam consiliumque  Popponi detulerat, idoneo tempore ad castri fores solus ex urbe profectus, ab Adelberto tyranno sitis ergo explende, pro amicitie ueteris usu, potum sibi postulat, quem cum ille non grauate per ministrum offert, ubi quantum satis hausit, nuntiari domino iubet gratias ei permagnas haberi, futurumque prope diem, hoc ut restincte sitis beneficium memori uoluntate atque adeo pari gratiarum merito, cernat repensum.

Quibus dictis, Siko abiit, atque iam destinatos  iampridem animo dolos, ad fraudem Adelberti explicare cepit. Dolia uini tricena, impositis totidem armatis instruit; atque hec ipsa, premunita uectibus ansisque, singula binis fortissimis uiris, iisque ad hostem decipiendum plebeia ueste tectis, gestanda committit, eorum item armis ibidem reconditis; denique uasa, ad occultandam fraudem, stragula ueste pannoque plurimo insternit. Quibus ita comparatis, Siko querit ad peragendum inceptum temporis opportuna; que ubi nactus, plenus spei bone, clam omnibus, urbe cum baiulis egreditur. Ipse, raro satellite fores castelli pulsans et aperiri iubens, audit solitum illud: Qui uir, unde et quid petitum ueniret? Ad que nichil aliud ille quam renuntiaret adesse cum honorario uino Sikonem,  quo promissam iampridem beneficii gratiam exsoluat. Hoc nuntio Adelbertus accepto, doli ignarus, ostia patefecit. Tunc Siko uela pannosque amouere iussit, ubi breui oratione munus presente Adelberto commendauit, signum adoriundi suis dat. Qui ad primum signum tumultum  e uasis prosilientes, impetu in obuios quosque facto, cuncta cedibus atque strage fedant, ipsique ante omnes Adelberto manus inferunt. Cesis igitur et oppressis ad hunc modum et exstinctis predonibus, munitio solo equata et ad uastitatem redacta est. Siko autem, preter restituti decus otii atque urbis ab Adelberto grassatore liberate, illustria a Poppone feuda beneficiaque tulit: eodemque pene tempore Skiua apud Saram fluuium, quod postea Montis Clari nomen obtinuit,  Adelberti castrum, iussu Popponis euersum atque deletum funditus est. Ubi Popponis res maiorem in modum potentia ac felicitate stabiliri uidit Adalbero, multo quam ante humilior, non modo palatium ei atque occupatas Ecclesie arces, sed castella etiam Sericum, Rutichium, Sarburgum atque Bern castellum, uno eorum sibi titulo reseruato, tradidit, atque monasterio inde D. Paulini, cui prepositum fuisse iam adnotauimus, repetito, omni abiecta cogitatione honorum, ad salutare otium concessit. Poppo uero, cum omnes munitiones Adalberonis deditione in fidem accepisset, Bern castellum, acriter aliquandiu a predonibus defensum restitit; sed ad extremum captum, dissipatis ac dirutis propugnaculis, funditus excidit.

 Ceterum, toto eo tempore quo Megingaudus tenuit episcopatum, ecclesia Treuirensis factione Adalberonis insignem rerum omnium iacturam damnumque fecit. Enim uero tam tetram in solitudinem redactam fuisse edem cathedralem perhibent, ut, nemine sarta tecta exigente, clerus sit coactus metu ruine templum deserere, et cultui diuino supersedere. Monasteria eodem modo quoque tempore ad rerum necessariarum penuriam prolapsa sunt. Quibus malis Poppo remedium ut afferret, instaurandis atque ornandis ecclesiis se tradidit impensius, atque monasteria, que intestina seditio exhauserat, prediis et possessionibus locupletauit. Monachos in ede uirginis Deipare ad Martyres restituit, pulsis canonicis  qui, Benedictinis per uim exclusis, locum occupauerant. Imperatorem etiam Henricum II deprecatus est, pontificatus sui anno primo, XuI Kal. Nouemb. indictione Xu, ut fundationi collegiate ecclesie Pruniensis assensum preberet. Regie liberalitatis eximium munus, nempe Confluentiam, et abbatiam in pago Trichire cum omnibus appendiciis et iuribus ecclesie sue ascribi fecit, anno 1018. Eodem circiter tempore curtem Puzenuelt a comite Kaledone eiusque uxore Irmingarde titulo precarie adeptus est. uersabatur in Italia Henricus II imperator, anno 1022, Grecos Saracenosque, Apuliam et Campaniam infestantes debellaturus, cui Poppo undecim armatorum millia per Marsorum regionem ex gente sua deduxit. Aquisgranensi concilio astitit,  anno 1023.

Porro dum curas omnes ad diecesis sue contuendam dignitatem conuerteret, mores sanctimonialium Palatioli cenobii, lasciuia luxuque remollitos, hac occasione sanare aggressus est. Forte uni ex illis commissuram pallii, ut inde caligas episcopales contexeret, de more, dederat. Illa, ut antistitis amorem raperet, uestem philtro imbutam reddit. Poppo ut caligas induit, tantam illico philtri uim preter morem expertus est, ut in nefarie mulieris amorem tota mente et cogitatione exardesceret. Demiratus lasciuioris carnis insolitam tyrannidem, facto in aliis quoque simili periculo, turpissimi flagitii auctorem feminam esse non dubitauit. uentum inde ad facti cognitionem, eoque probato, una omnium  sententia fuit expellendam ex illo cetu nequissimam incantatricem, ceteras ad strictiores monachorum leges redigendas esse. Quod cum maior pars, uite laxioris tenax, omnino respueret, uisum est archiepiscopo collegium illud penitus dissoluere, facta reliquis ad alia transeundi monasteria facultate.

Attamen Poppo, pie peregrinationis causa Theodorico Metensi demandata Ecclesie sue cura, cum primariis e clero Hierosolymam perrexit, Simeone monacho Sinaita comite, qui ex Oriente in Gallias ab abbate suo directus fuerat ut a Richardo, Nortmannie duce, non exiguas acciperet eleemosynas. Quibus per sodales ad monasterium delatis, ille aliquandiu Rothomagi stetit, ac proinde consilium  cepit Treuiros adeundi, unde Popponem ad terram sanctam proficiscentem est comitatus. Eo in itinere toto triennio Poppo permansit; ast in urbem ubi reuersus est, anno 1028, mense Nouembri, comperitque Simeonem uite tranquillioris studio secessum captare, ideoque includi uelle, optionem ei tulit sedem in ditione Treuirorum figendi. Is locum in antiqua mole, quam Nigram Portam uocitabant, assignari sibi postulauit, atque die festo sancti Andree, circumfusa ad spectaculum magna cum populi tum cleri multitudine, ab archiepiscopo in angustum quemdam eius molis angulum inclusus est, ibique in assidua oratione magnaque uite asperitate septem degit annos.

 Eodem circiter tempore, Christiana, soror Popponis, ad simeonis exemplum, intra parietes alicubi sacros inclusa, sibi Christoque sola uixit. Anno autem 1031, XIu Kal. Nouembris, Poppo edem Epternacensem instauratam inuitatus ab Humberto abbate consecrauit, leuataque S. uillibrodi ossa in honoratiorem tumulum transtulit. Cum uicinis conuentionem iniit ratione terminorum nemoris Kiluald, uariaque predia abalienata ecclesie sue uindicauit, circa annum 1033. Duabus in permutationibus inter diuersa monasteria initis occurrit circa annum 1035. Duodecim mansos, totidemque mancipia a Thiefrido aduocato Treuirensi, qui Luitardim consanguineam suam uxorem duxerat, accepit, atque duobus coniugibus cohabitare licentiam fecit anno 1036. Eodem  anno et insequenti uaria dona ab Adalberone S. Paulini preposito collata cenobio S. Mathie laudauit; synodum habuit uI Idus Iunii 1037, ad quam accedentes Adelbertus, marchio Lotharingie, eiusque uxor Iuditha coram ipso uillam Momendorffeidem monasterio indulserunt. In Palatiolensem parthenonem canonicos sanctimonalium loco ad hunc annum immisisse dicitur. Comitatum de Maruelis, quem Conradus imperator Treuirensi Ecclesie prestiterat, ab Henrico III perpetuo possidendum impetrauit, an. 1039, Idibus Septembris. Ad Benedictum IX epistolam direxit, qua eum precatur ut sibi mittat uirum prudentem qui ei in necessitatibus suis consilio simul et auxilio suffragetur; itemque papam de morte Simeonis eremite certiorem facit, urgetque  ut ille in sanctorum numerum referatur. Popponis  precibus annuens Benedictus presulem coadiutorem ei misit. Quem Papebrochius coniicit fuisse Gratianum archipresbyterum, uirum prudentem; decernit etiam uirum Dei Simeonem sanctum debere nominari, diemque eius natalem, sicut et aliorum sanctorum reuerentissime singulis annis celebrari, uti patet ex pontificis litteris et ex bulla canonizationis datis anno 1042. Ecclesiam eodem anno in honorem ipsius S. Simeonis edificauit Poppo in porta que Marti apud Gentiles olim consecrata fuerat, in ueteribus scilicet ruinis antique molis quam S. Simeo, dum in uiuis esset, incoluerat; immisitque in eam fratres siue canonicos, qui Deo ibidem seruirent, atque predia annuosque reditus ipsis largitus est. Insigne priuilegium pro confirmatione  bonorum edis maioris ab Henrico III imperatore impetrauit an. 1045. Exstinctus uero 16 Iunii 1047, in ecclesia quam sancto Simeoni edificauerat humatus est, , posita supra eius pectus plumbea tabella cum hac inscriptione: »Poppo Treuirorum archiepiscopus obiit decimo sexto Kal. Iulii.« Aeri insculptum erat id epitaphium: »Anno Dominice Incarnationis 1057, Henrici secundi regis XuII, imperatoris autem primo, XuI Kal. Iulii, obiit huius Treuerice sedis Deo dilectus archiepiscopus Poppo.«

Opere pretium est hic adnotare nichil ipsi fuisse commune cum illo Poppone qui Danos ad Christianam fidem conuertit. Quamuis enim eius sepulcrum quondam ab istis populis frequentatum fuerit, prorsus  tamen ab illo est diuersus.





POPPONIS EPISTOLA AD BENEDICTUM IX PAPAM.






ANNO DOMINI MXLu.
u. ANGELRANNUS ABBAS MONASTERII S. RICHARII CENTULENSIS.





NOTITIA HISTORICA.


 Angelrannus, Sapiens cognominatus, Centule honestis parentibus natus est. Adolescens S. Ricarii claustra subiit, cuius ab abbate Ingelardo longe posita scrutaturus scholarum magisteria missus, Fulbertum Carnotensem episcopum preceptorem adeptus est et didascalum, Interim Robertum  regem Romam euntem comitatus sacerdotio initiatus Centulam rediit, ubi Ingelardo defuncto a fratribus una uoce electus est. Sed que erat uiri modestia! Furtim se proripit e monasterio, et in silue Olnodioli latibula se abdit. Mox regis iussu perquisitus ac demum inuentus onus impositum inuitus  subire cogitur. Rex itaque gaudens ecclesie basilicam intrat, omnique spectante nobilium et ignobilium caterua, per funes ad signa pendentes ipsi totius loci dominationem delegat, iubetque ut quantocius eius benedictio acceleretur. Statim operi manum admouet Angelrannus, menia struit, aras auro et argento uestit, uasa sancta ampliat, conuentionem prius cum Notkero Leodicensi episcopo factam renouat cum Durando anno 1022, Scabelliuillam a Richardo Normannorum duce acquirit, Comitis-uillam a comite Pontiui Angelranno, Noguerias recuperauit anno 1035, et molendinum de Montiniaco anno 1044. Hortante Fulberto Carnotensi episcopo uitam sancti Ricarii uersu heroico composuit, eiusdem miracula et relationem in monasterium  Centulense, sicut et Passionem sancti uincentii martyris et uitam S. Austreberte uirginis; honori quoque sanctorum Wiframni archiepiscopi et Walarici abbatis proprios aptauit cantus. Tanta eius nominis fama ubique peruulgata est, ut multi nobiles ei se litteris erudiendos tradiderint. Duo precipui  fuere, Guido Ambianensis et Drogo Taruanensis postea episcopi. Sub finem uite paralysi sic affectus est, ut Fulco, eius loci monachus, interuentu patris sui Angelranni comitis, ab Henrico rege, qui tum forte in Pontiuum uenerat, abbatiam obtinuerit. Quod cum rescisset Angelrannus, quosdam militares a Fulcone ad festiuum hac de re epulum conuocatos diris addixit, Fulconemque, se uiuente, ne quidem alterius loci fore abbatem contestatus est; et ut eius ambitionem facilius retunderet Angelrannus, regem curru conuenit, grauiter increpauit, et ad facti penitentiam adduxit. Alio paulo post a rege dato successori redditur cura pastoralis. Non diu superstes fuit Angelrannus, qui, diutina paralysi probatus, demum ad extrema peruenit, et  ad celestem patriam migrauit u Idus Decemb. 1045. Corpus eius in basilica S. Ricarii ad aram sancti Laurentii sepultum est, ad cuius tumulum mulier paralytica sanata dicitur. Nullo tamen publico cultu hactenus honoratus, nec Sanctorum albo ascriptus est.





uITA u. ANGELRANNI ABBATIS CENTULENSIS.






OBSERuATIONES PRAEuIAE.

1. Monasterium Centulense, quod a sancto Ricario exstructum fuisse circa annum 625 diximus, labente seculo nono a barbaris dirutum fuit, remansitque pene incultum usque ad seculi undecimi initia. Huius loci restaurator fuit Ingelardus, ex monacho Corbeiensi abbas Centulensis factus; cui Angelrannus noster, seu ut alii pingunt, Ingelrannus, successit, uir non solum doctrina pro suo tempore preditus, sed etiam preclare gestis et pietate insignis, unde ei Sapientis cognomen inditum est. Eius uitam ex libro quarto Chronici Centulensis exscripsimus, omissis nichilominus iis que ad rem nostram non faciebant. Huius Chronici auctor est Hariulfus, qui paulo post Angelrannum in monasterio Centulensi uixit, quod ipsemet non semel, potissimum in fine libri quarti attestatur, ubi se a Geruino secundo, Angelranni, medio Geruino primo, successore, monachizatum fuisse refert. Ex eius uero epitaphio, quod tom. I, Analect. editum est, discimus eum ex monacho Centulensi tertium Aldeburgensem abbatem factum fuisse.

2. Angelranno inter scriptores ecclesiasticos locus debetur ob quedam opuscula ab eo edita. Ex his supersunt in ms. codice Centulensi quatuor libri De uita, miraculis et relatione sancti Ricarii, quos, Fulberto, quondam suo magistro, adhortante composuit, ut ipsemet in epistola ad ipsum Fulbertum nuncupatoria testatur. Alia item opuscula metrice composuit Angelrannus, de quibus agit Chronici auctor infra num. 15. Ceterum Scholastici nomen quod ipse sibi tribuit Angelrannus, tum etiam libri quos bibliothece Centulensi comparauit, magnam eius in litteras arguunt propensionem; idem probant discipuli, quos in monasterio Centulensi frequentes habuit, que omnia in eius uita fusius exponuntur. Denique beatus Geraldus, postea Silue-Maioris abbas, in libro Miraculorum sancti Adhelardi, quem cum adhuc Corbeie moraretur edidit, testatur Ingelrannum miraculo cuidam sancti Adhelardi interfuisse, qua occasione eius eruditionem his uerbis extollit. Intererat matutinis abbas Ingelrannus, qui eo tempore ceteris philosophabatur altius, quemque huius signi testem non fors miserat, sed cuius gregis pastor erat, sanctus Ricarius.

3. De anno aut die qui Angelranno supremi fuerunt, nulla difficultas: annum quippe eius obitus 1045 diserte exprimit Hariulfus. Dies autem in monasterii Necrologio assignatur, nonus mensis Decembris, his uerbis: u Idus Decembris obiit Angelrannus abbas.

4. Sub Angelranno abbate prior erat monasterii Centulensis Odelgerus, cuius nomen cum sancti titulo exprimitur in catalogo fratrum conscriptorum Centulensium, ad diem quintam Februarii, his uerbis: Nonis Februarii obiit ille sanctus Odelgerus, monachus et prior. Ipse tamen, sicut nec Angelrannus, nullo cultu publico celebratur, imo et quo in loco eorum corpora iaceant, prorsus ignotum est; unde satis fuit utrumque uenerabilis titulo donare. Coniicimus nichilominus Angelranni festiuitatem olim apud nostros Centulenses fuisse celebratam, ex ueteri catalogo, qui Hariulfi Chronico, alia quidem sed antiqua manu,  additus est, ubi hec leguntur: He sunt solemnitates ad Centulam proprie pertinentes. Kalend. Ian. Dedicatio Ecclesie. u. Non. Mart. Geruini abbatis. u. Idus Decembris, Depositio sancti Angelranni abbatis nostri. Que indicasse sufficiat; iam eius gesta exponenda sunt, inter que Odelgeri encomium occurret.



INCIPIT uITA.

 1. Cum igitur omnis mundus Unigeniti Dei descensione per carnis assumptionem se gratuletur redemptum, sitque uniuersalis exsultatio, liberatio communis, proprium tamen quorumdam locorum dignoscitur esse gaudium uiros habuisse tales qui sanctitatis ac doctrine prerogatiua Patres non immerito uocentur et pastores. Hoc priuilegio potita, situ et nomine dulcis Pontiua prouincia, precelsorum sepius letata est uirorum genitura. Ipsa denique illud fulgentissimum sidus, beatum scilicet Ricarium, olim protulit, cuius patrocinio et corporali presentia se beatam exsultat Centula. Ipsa etiam post illos quos supra meruisse legitur, gloriose recordationis uirum protulisse scitur Angelrannum, qui quoniam omnem sui temporis laudem  excedit, sui nominis memoriam usquaqueque protendit.

2. Natus est Angelrannus deifer parentibus iuxta seculi pompam non adeo generosis, quamuis omnino ingenuis, sed plane Dei timore elegantissimis; qui quante opinionis quamque boni odoris foret futurus, ante suam natiuitatem diuinitus premonstratum est. uidit namque eius genitrix, quadam dormiens nocte, quasi ex se leniter sertum procedere, quod, totius Centule muros precingens, omnium ora in sui laudem et admirationem soluebat; quod postquam religioso marito insinuauit, ille, gratia doni celestis afflatus, dixit pro certo hoc fore presagium optime prolis quam Domini dono proxime essent accepturi, que bonorum odore operum uniuersos  afflaret. Hic ergo, bone indolis esse incipiens profundique sensus acumine uigens, infra euum puerile repertus est in litteris discendis feruentissime ardens. Iam enim, Deo se inspirante, idem puer quinam futurus foret presagio quodam ostentabat; et cum scriptum sit: Anima iusti, sedes sapientie, Sapientia uero Dei Christus est, summe Sapientie presignabat se templum fieri, dum litterarum non poterat scientia satiari. Et quia non lasciuiam mundi amplecti, sed Dei seruitio perpetim maluit mancipari, monachili auctus est toga intra Sancti Ricarii monasterii claustra: dein diuinis donis cum etate crescentibus, habitum quem humanis preferebat obtutibus, multimode sanctitatis exornabat  speciebus. Inerat ei mater et nutrix uirtutum humilitas, prepollebat in eo obedientie indicibilis qualitas, conseruabatur ab eo illa que odisse quemquam nescit caritas.

3. Enimuero quia, ut supradictum est, in discendo multum gliscebat, recepta a Patre loci, nomine  Ingelardo, non minima reuerentia digno, licentia, longe seposita scrutatus est scholarum magisteria, more scilicet prudentissime apis, que circuit diuersorum florum arbusta, ut mellis dulcore sua repleat receptacula. Denique multorum experientia probatum, et liberalibus studiis ornatissimum ciuitatis Carnotene uenerabilem episcopum, ac cum multo honore uocitandum Fulbertum, preceptorem adeptus est atque didascalum; hic ei monitor, hic tam morum quam litterarum fuit institutor. Gaudebat uenerabilis presul de tanti discipuli solatio, releuabatur tam idonei auditoris industria atque ingenio. Tandem igitur grammatica, musica atque dialectica optime instructum, Centulam remittit tironem amicissimum, iam tunc sacerdotio ornatum, quem,  uelut grandem thesaurum, recipit pia congregatio Centulensium. Hinc iam, quod ingenti studio fuerat quesitum, profertur magne scientie precipuum margaritum, reparantur libri, conscribuntur necdum conscripti, educantur pueri, dispertiuntur quam plurimis sapientie thesauri, illustratur patria, et ab omnibus circumquaque felix uocatur Centula, que tanto presagiebatur Patre beanda. uerum populi id fieri gestientis uoluntati et desiderio felix accessit effectus.

4. Eo tempore rex Robertus, prudentie lumine clarus, regni Francorum post patrem Hugonem illustrabatur fascibus; cui nutu diuino, ut credimus, sepedictus uir tali modo refertur notificatus. Cum enim adhuc in Francie partibus detineretur disciplinis  scholaribus, supradictus rex ire Romam bone uoluntatis deuotione est coactus; dumque iussu eius diuersis in locis quererentur diuini seruitii plene imbuti officiis, ab omnibus predicatus est efficax hac in re Angelrannus uenerabilis. Itaque profectione parata rex callem arripit, cui Angelrannus honestissima uita comes accedit. Interim dum gradiuntur, diuitie hactenus occultate latius aperiuntur, predicationum uerba procedunt, commeantium corda infundunt; miratur rex eius affamina, delectatur continentis uite munditia, obstupescunt omnes lingue nitorem, reuerentur animi puritatem. uerum quod in ipso itinere relatum est gestum fuisse, dignum uidetur inseri historie; si quidem  multimoda assertione insinuatus est ita per omnem uiam Deo regique in diuino seruitio militasse, ut librorum nunquam indiguerit iuuari solamine; quod an fieri potuerit, non inertes iudicent, sed studiosi examinent. Igitur Romam peruentum, atque inde feliciter est remeatum  .

 5. Huius ergo euentu itineris, uir Dei Angelrannus ad Regis notitiam uenit; quapropter ipse rex non eum inter infimos relinquere corde tenus ambiuit. Interim uero, dum rex perquirit quo eum honore fulciat, semper uenerandus Angelrannus sua inhabitatione Centulam exaltat; et prouenit Deo ordinante, ut abbatia Centulensis paterna priuaretur sollicitudine. Fratrum ergo sanioris consilii concordi electione id officii suscipere cogitur Angelrannus, qui Domini prescientia ante omnia secula ad hoc fuerat preparatus. Tunc rex ouans quod, sicut cupierat, locum honorandi reperisset, sepe dictam Centulam hac de causa concitato gradu deuenit. Enim uero fame uelocitas, Angelranni aures percellens, dicto citius timore salubri eius precordia  replet. Quid ageret non inueniebat; fratrum unanimis electio, exstante admodum parua quorumdam sua nobilitate inflatorum contradictione, pastoralitatem suscipere cogebat, regia etiam auctoritas ad hoc impulsura propinquabat. Sed ille, qui subesse quam preesse malebat, omnino se indignum huiusce rei perceptione preiudicabat. Sumpto igitur ausu siluarum lustra expetit, ibique se ne inueniretur abditis quibusdam recondit. Rex adueniens uirum interrogat; furtim eum abscessisse monachorum turba proclamat. Rex miratur intentionem, predicat humilitatem, iubetque ut citius pergatur, ac electus Domini ad se reducatur. Exeunt ergo militares preclarum Dei militem perquirentes, sciscitantur a quibuscunque obuiantibus sicubi uisus  fuisset uir cluentissimus; tandem igitur, peracta multa scrutatione, in silua Olnodioli dignoscitur latere. Itur ocius, perquiritur, inuentus adducitur, regisque Roberti presentie sistitur. Rex itaque gaudens ecclesie basilicam intrat, omnique spectante nobilium uel ignobilium caterua, per funes ad signa pendentes ipsi totius loci dominationem delegat. Dein iubetur ab ipso rege ut quantocius acceleraretur benedictionis consecratio digna. uere ergo iste superni membrum capitis fuit, qui memor suum Dominum, dum eum uellent populi facere regem, fugisse in montem, ne supercilio prelationis extolleretur, maluit subire cauernam.

6. Iam uero, sumpto abbatis officio, quis eius  bona digne potens sit explicare? Erat enim ei studium iuge proprie uite neuis carere, coram Deo et hominibus bona semper prouidere, commissorum inepta resecare, tam exemplo quam uerbo bona eorum augere, quidquid bonum semper ambire, quidquid prauum semper cauere. Nec eius beneuolentie  sat est animarum salutem obtinere, sed curat etiam terrenis edificiis locum commissum honorare. Denique menia struxit, sacras aras auro et argento uestiuit, Christique uasa sacrosancta pro posse ampliauit. Delectabatur plane sanctum ingenium bono opere, pascebatur pia mens sancta exercitatione. Interea Notkerus Leodicensis episcopus, cui a domno Ingelardo abbate quedam Sancti Ricarii predia fuerant oppignerata, obierat, et post alios duos Durandus ipsius sedis susceperat presulatum. Hunc itaque abbas Angelrannus adiit, et, ut conditionem quam illius et suus fecerat antecessor renouaret, ne infirmaretur, exorauit. Qui episcopus uenerandi uiri precibus acquiescens, nam et a domno Ebalo  Remorum antistite idipsum facere fuerat exoratus, tale  denuo rescriptum promulgauit: In nomine sancte, etc. Acta sunt hec Leodio publice, sub die XIu Kal. Octobris, anno Dominice Incarnationis 1022, imperii uero Henrici XIX, etc. Hac igitur pactione utiliter reparata, monasterium reuersus est.

7. Aliquando etiam Neustriam iuit, et colloquio marchionis Richardi usus, postulauit eumdem ducem, ut pro salute sue anime Sancto Ricario aliquid largiretur. Qui, sciens uirum esse prudentem et monastici tramitis amatorem, benigne ei paruit, conferens per eius manum Sancto Ricario casulam pretiose purpure, et ecclesiam Scabelliuille, de cuius donatione talem condidit descriptionem.

»In nomine sancte et indiuidue Trinitatis, ego Richardus  diuina concedente gratia Nortmannorum  dux. Compertum esse uolumus omnium sancte Dei Ecclesie fidelium industrie quod Angelrannus abbas Centulensis cenobii, ubi uenerabilis confessor sanctus Ricarius quiescit, clementiam nostram expetierit quatenus ipsi sancto largitione nostre eleemosyne conferremus aliquid. Consilio ergo et suggestu nostrorum fidelium, decreuimus tradere perpetuo predicto sancto et seruis eius ecclesiam que sita est in Scabelli uilla. Prefatus uero abbas et fratres, sub testificatione presentis chirographi, spoponderunt quod amore genitoris nostri, nostro, et matris, coniugis et prolis, persona unius monachi ipsius congregationis augeretur numerus, ea conditione ut, illo decedente a seculo, alterius per secula  subsequatur successio; illud etiam ut, ab hodierna die et deinceps, nos, nostrique filii supradicte congregationis appellati socii, omnium que ibi gesta fuerint bonorum habeamur participes. Ut igitur hec futuris temporibus donatio stabilis permaneat, sub graui anathemate facto ab archiepiscopo, me presente,  uel a quibusdam episcopis cum suis sacerdotibus, qui forte tunc nostre aderant curie, iussimus roborari, et hanc insuper chartulam fieri, quam signo manus proprie uoluimus consignari.«

»Signum Richardi marchionis. S. Roberti archiepiscopi. S. Gonnoridis matris eorum. S. Iudith. S. Richardi pueri. S. Roberti pueri. S. Willelmi pueri. S. Malgeri.«

»Actum Rothomago II Idus Martii.«

Robertus  quoque ipse Rothomagensis archiepiscopus, uirum bonum esse cognoscens domnum Angelrannum, donauit ei unum bonum dorsale, quo hodieque nostra ecclesia ornatur.

8. At quia nunc Nortmanniam intrauimus, libet parumper subsistere, ut quoddam necessarium explicemus.  Retulimus, sub domno Ingelardo, beati uigoris episcopi corpus honorabile a Neustria Centulam translatum; quod quia meruimus, Deo omnipotenti ex corde intimo gratias rependamus. Securi igitur de Dei munere in sancti corporis collata nobis benedictione, iam modo contra illos agamus qui tantum bonum nostrum obscurare nituntur. Est enim quiddam sensibus nostris illatum, quod, Deo auxiliante, abundanti ratione purgabitur, si tamen faciente inuidia obliquus non adsit auditor. uerum nos singulariter neminem appetimus, omnibus semel respondentes; dum enim quemquam nostratum cum Neustrianis uel Siluanectensibus de sancti corpore colloqui contingit, dicentibus istis quia noster episcopus fuit, nobis quiescit; illis eque referentibus  se hunc habere, noster a Deo nobis datus thesaurus apud incertos quasi fuscari uidetur. Unde satis necessarie hanc modo rationem persoluimus, qua scilicet apud nos illum esse ueraciter comprobemus. Quod si quisquam clarescentibus miraculis hunc se habere defendat, et nos multo magnificentius eadem experti sumus. uere enim Christiana fides fatetur omnes Deo coniunctos, non eo tantum loco quo corpore habentur, sed ubicunque fideliter rogantur, diuina posse monstrare. Sed iam pergat sermo in nomine Domini quo destinatum est, huncque sanctum nos confirmemus habere, tametsi alias magna operari uideatur. Christus ueritas nobis astipulatur, ipsa sancti uiri anima celesti semper  hereditate beata testimonium reddet, imo de uerbis eius uerbi nostri testimonium fiet. Neustriani tamen, qui et Nortmanni, sui episcopi non bene custoditi arguendi uidebantur; sed mentem remordet quia: »Nisi Dominus custodierit ciuitatem, frustra uigilat qui custodit eam .« Ob hoc autem illos sinentes alia expediamus, dum et thesauri quondam  habiti et modo perditi amissione constet eos satis fuisse punitos. Siluanectis autem ciuibus de sancti corpore inaniter superbis iam modo ora claudamus. Quo primo igitur tempore sancti corporis illatione beata est Centula, absque ullis gestorum eius adminiculis aliquandiu permansit. Delator nempe, nomine et gradu atque ciuitate episcopi eius relatis, de ceteris conticuerat. Cum autem Ingelardi abbatis de medio facti hic uenerabilis Angelrannus, cognomento Sapiens, uicem suscepisset, fuit ei necessitas illa, que supra exposita est, ire Nortmanniam. His pro quibus ierat peroratis uel definitis, a clericis ipsius prouincie et a monachis sancti Audeni  cepit inquirere an nossent aliquem sanctorum qui diceretur uigor. Illi autem  optime hunc scientes, hoc solum mirati sunt quod ipse abbas tantum confessorem nesciret, referentes ortum, uitam, eiusque dignitatem. Tum abbas rogat sibi monstrari uite scripturam, et describendi largiri copiam. At illi cum annuissent, tali ab eo auditu percelluntur: Cenobio, inquit, Centule in monasterio domini mei sancti Ricarii huius sancti corpus habetur. Tum monachi beati Audeni dixerunt ei: In hoc, honorande Pater, te scito hunc reuera habere, si, ossa ipsa inspectans, mentum non inueneris apud te: quod idcirco illuc tu non inuenies, quia Deo gratias illud nos habemus. At ubi patriam nostram cum libello uite eius repedauit, curauit insinuata citius probare. Reuoluit sancta membra, et inuenta tota ossium congerie, mentum deesse inuenit.  Quia uero ipsius uite lectio docebat qua die sanctus e mundo migrasset, hesitabat parum quid faceret; quia eam diem Omnium Sanctorum festiuitas ex moderna Patrum  institutione uindicabat. Statuit autem ut sequenti die festiuitas sua sancto reexhiberetur. Factumque est ita, sed non sic ut tantum decuisset confessorem. His proficue, ut speramus, insertis, ad domni Angelranni uitam transeamus, alibi  de sancto uigore certiora, et quibus obuiari non possit, probamenta dicturi.

9. Multo sudore et ingenio hic uenerandus homo semper studuit ad usum monasterii illa reuocare que, uel desolationis tempore uel sub sui tempore antecessoris, aliqua fuerant fraude subducta. Constantia  quippe interne fortitudinis, que menti eius inerat, multam potentium superbiam edomabat; quia fiducia sanctitatis se uallante, nullius potentiam uerebatur. Angelrannus denique comes Pontiuorum, Hugonis aduocati filius, cum ob expertam in illo sanctitatem compater eius factus fuisset, magno etiam timore erga illum agebatur, quippe apud quem  humani ingenii prauitati nichil successum sciebat. Antiquitus seruata est consuetudo, ut in festo sancti Ricarii tota Pontiuorum militia Centulam ueniret, et ueluti patrie domino; ac sue salutis tutori et aduocato solemnem curiam faciebant. Cum itaque iam dictus comes ineuitabiliter ad sancti Patris festum, aut alia qualibet die monasterium intrasset, statim ab abbate uenerabili, si quid loco abstulerat, tanta inuectionis auctoritate arguebatur, ut miro modo non comitem a monacho, sed seruum a domino increpari qualitate rerum putares. Si aliquando corripienti non obediisset, abbas loci amator, qui dicere poterat: Zelus domus Dei comedit me, continuo sese in uerbis exaggerans, illumque infidelem, illum raptorem clamitans, nisi emendare sponderet, continuo  excommunicabat. Hec eius animi fortitudo plurimum contulit, et ut suo tempore nichil loco raperetur obtinuit. Quod nos ideo sic didicimus, quia, cum nostro euo desint largitores, bene nobis res agere uideretur, si non pateremur infestissimos predatores. uenerabilis tamen Angelrannus non hoc solum obtinuit ut sibi nichil tolleretur, sed et ut multa per Dei gratiam sibi darentur et redderentur. Angelrannus igitur comes, monitis eius animatus, uillam quamdam sancto Ricario delegauit, de cuius deditione testamentum conficiens, regia auctoritate confirmari uoluit, ita se habens:

»In nomine sancte et inuidue Trinitatis. Ego Angelrannus compertum fore cupio cunctorum sancte Dei Ecclesie fidelium industrie, quod, remorante  precellentissimo rege Roberto Compendii palatio, corroborandam in presentia eius obtuli quam feceram sancto Ricario quondam donationis chartulam. Tradideram siquidem ipsi sancto in pago Pontiuo uillam que Comitis uilla uocatur, eo conditionis pacto ut ego ipse, dum uixero, et post me unus heres, quem uiuens designauero, teneam, atque in festiuitate sancti Ricarii, que uII Idus Octobris  celebratur, XII denarios in censu persoluam. Quod si heres a me designatus reddere neglexerit, aut legaliter emendet aut perdat, quam concessionem in presentia regis regnique nobilium obtuli et regia auctoritate confirmandam censui.

»Signum Roberti regis. Sig. Constantie regine. Sig. Henrici ducis. Sig. Roberti. Sig. Odonis. Sig.  Angelranni comitis.

»Actum Compendii palatio Nonas Aprilis.«

10. Hucbertus quidam miles, qui beneficiarie cum iureiurando nostrati abbati famulari habebat, huic uenerabili Angelranno aliquoties causa probationis exstitit. Siquidem aliqui ex suis parentibus sub prestatione certi temporis tenuerant uillam sancti Ricarii, uocabulo Noguerias, et tali occasione tanquam hereditatem sibi uindicabat. Contradicente abbate, et illo insaniente, multa dura contigit uenerabilem Angelrannum eius immissione pati: nempe quam forti amoris uinculo erga suos stringeretur,  hinc patuit, dum contra hunc Hucbertum, contraque omnes qui fratrum possessiones rapere conabantur, tam diuinarum quam humanarum legum auctoritate certare non destitit. Nam Dei et Domini nostri informatus exemplo, et accensus amore, qui pro suis ouibus animam posuit; ipse quoque pro Ecclesie Centulensis uillis uel prediis multa pericula, multasque iniquorum insidias perpeti non formidauit: pro illis certe qui sibi erant commissi animam posuisset, si id necesse fuisset, qui pro eorumdem re temporali, cum necesse fuit, multis iniuriis affligi non recusauit. Ut enim subiectorum animas saluaret, ipse temporali sue saluti nunquam agnitus est pepercisse. Nam non in tantum creuerat tyrannorum atrocitas, ut corpora perimendo animas effugarent;  sed ad hoc processerat eorum cupiditas, ut eos, rebus spoliantes, miseros efficerent: et quia isdem magnificus uir eorum seuitie perpes contradictor exstitit, ab eis multa perpessus, etiam gladii percussionem Dei amator tolerauit. Sed quia uere fateri possumus iustum confidere quasi leonem, iste pro commissis, bona conscientia fretus, nullam timuit passionem. Charitas enim in eo locum sibi uindicabat priorem, que foras utique propellebat timorem. Tandiu itaque contra Hucbertum institit, usquequo procerum iudicio in regis presentia, eam quam diximus uillam derationaret.

11. Sed que non mortalium corda rapacitas urget, si adsit locus? Rex enim Henricus illectus cupiditate, postquam fuerat definitum ut Hucbertus  non haberet in proprium ius, uillam tulit, et quinquennio illius reditibus usus est. Sed cum ab abbate frequenter argueretur, tandem metu iudiciorum Dei coactus, et uenerabilis Angelranni assidua interminatione fractus, nobis eam cessit, et super eius redditione testamentum confecit, quod nos quoque utiliter hic consignamus:

»In nomine sancte et indiuidue Trinitatis. Henricus Dei gratia Francorum rex, omnibus catholice Ecclesie filiis, quibus est cura anime et corporis.

»Notum esse uolumus cunctis futuris et presentibus qualem reditum sancto Ricario pro animabus nostris et successorum permiserimus. Miles quidam, Hucbertus nomine, Noguenariam cum suis appendiciis, quamdam sancti Ricarii uillam, tenebat sue  inuasionis tortitudine. Quotquot uero antecessores eius tenuerant, sancto Ricario per prestationis occasionem tollebant; iste uero quasi propriam uolens inuadere, repulsus est aliquantum abbatis et fratrum reclamatione; et illo funditus repulso, censura iudicii nostri decidit in nostram iussionem; quinquennio tenui solidam et quietam habuit. Posthec memor anime mee, et, licet modicum cogitans de eius redemptione, inclinatus etiam ab abbate et monachorum collegio, tradidi eam sancto Ricario. Addidit etiam comes Angelrannus eiusdem loci aduocatus suam petitionem, cui ego eo tenore annui,  ut nunquam inde acciperet aliquam consuetudinem. Quod ne quis etiam successorum meorum audeat infringere, Hezelini Parisiacensis episcopi perculsi [percussi] anathemate, et omnium qui mecum erant Francigene, nec ipsum excepi abbatem, ut alicui per aliquam tradat occasionem, ne aliqua iterum erratio nostre anime fiat periculo. Prohibemus ergo iterum atque iterum nostro imperio, et omnium episcoporum nostrorum interminatione, ne aliquis malefactorum aliquo modo audeat usurpare, ut non fiat mihi in illa reprobatio necessitate, ubi merita mea non potuerunt me iuuare. Prorsus ne aliquis dubitet imperium, uideat scripto imperantis edictum.

»Actum est anno Dominice Incarnationis 1035,  regnante Henrico rege, anno regni illius III. Abbas Angelrannus subscripsit; Rollandus monachus subscripsit, Gualterus subscripsit; Algisus subscripsit, etc. Hi etiam sunt testes omnium episcoporum excommunicationis, precipue Hezelini Parisiacensis. Qui deinceps infregerit ista, cum Dathan et Abiron fiat ei anathema maranatha. Amen. Hic omittimus restitutionem molendini, eidem monasterio a Raginero milite factam.«

12. Cum in omnibus erga hunc sanctum locum Angelranni abbatis cura prouida semper haberetur, non tamen eius beneuolentia subleuande pauperum necessitati deerat. Fuit igitur ei pietas comes inseparabilis, per quam, Dei gratia se auxiliante, miserorum  consolator splenduit singularis. Multoties enim e claustro processit, ut miserendi locum quoquomodo posset nancisci; et cum pro alicuius utilitatis ordinatione putaretur egredi, ille, iustitie famelicus, misericordie actibus cupiebat saginari. Enimuero gestabat nonnunquam pius latro sacculum misericordie gazis refertum, et dum hinc ac inde cerneret pauperem quemlibet proximare, antequam contra illum peruenisset, sumptos denarios in terram solebat iactare, illumque uolentem transire, ad se Pater misericors euocabat, et, quasi nescius, quid illud esse posset quod solo tenus iacebat sciscitabatur. Ille qui ignorabat actum: Domine, aiebat, uideo nummos super terram iacere. Tum ille bene fraudulentus, et pie deceptor, ire iubebat et sibi  tollere, dicens a Domino illi esse preparatos. O uirum uere Deo dignum! o animum omni laude iugiter attollendum! ne enim uite expers maneret, piis actibus continue instabat; et ne eum laus transitoria percelleret, ipsos pios actus occultabat. Libet parumper nostram prauitatem, nostreque intueri mentis tortitudinem. Nam et cum bona non facimus, cupimus laudari; et si parum quid contigerit nos boni facere, ab omnibus cupimus predicari. Nos nec actu nec uirtute qualibet resplendemus, et uelut sanctiores pro solo habitu honorem extorquemus. Damnanda prorsus miseria, non esse sanctum, et  sanctitatis requirere debitum! uerus itaque Dei cultor Angelrannus bonorum operum exercitiis illustratus, hospitalitatis amator deuotus, humilitatis seruator assiduus, caritatis etiam obses mansit eternus.

13. uerum ingenii ipsius sagacis non facere mentionem, impiissimum duco errorem. Nam, precipiente sibi uenerabili suo quondam magistro, domno scilicet Fulberto Carnotensi episcopo, almiflui confessoris Christi Ricarii uitam ab antiquis compendiose descriptam, uersu heroico iucundiorem fecit; nichil pene extrinsecus addens, sed eumdem sensum per omnia representans. Sane miracula, que Dominus ac Saluator noster per eiusdem sancti merita suo tempore exhibuit, in uno libello compingens  , antiquis eius miraculis compaginauit; in quorum  capite postea que supra texuerat sic exorsus est fari:

Nunc ea complectar proprius que uidit ocellus. Subsequenterque intexit illam sancti Ricarii relationem, que in precedenti libello a nobis plenius exposita est  .

14. Huius autem Deo tam cari uita exceliens multorum studia ad supernorum amorem accenderat: unde nunc equissimum iudicamus in eius discipulorum actibus quanta Dei gratia uiguerit ostendere; ut quem iam monstrauimus uere sanctum, ac per hoc Deo proximum, inde magis eius bonitas resplendeat, quo non suis solis, sed et commissorum prouectibus magnificus comprobatur. Erat ergo in hoc sancto cenobio uenerabilis uite uir, nomine  Odelgerus, qui abstinentie mire, obedientie summe, suique custos oris, magnum religionis per Dei gratiam prebebat lumen: qui a puero quidem sacris fuerat sub domno Ingelardo abbate disciplinis informatus, sed sub reuerendissimo Angelranno, decani uel prioris potiebatur ministerio. Hic ergo assidue lectioni et orationi insistens, animi quoque simplicitati et puritati studens, magne uite studiis pollebat. In exterioribus etiam ministrandis satis probus ac ualde aptus exstitit. Consuetudo autem ei fuerat perpetua ut, quando fratres, ex indulgentia remissioris uite, aliquid seculare aut etiam irreligiosum in communi sermocinarentur, secederet in ecclesiam, ibique, psalmodie et compunctioni intentus,  sedule Domino iungebatur. Qui etiam ne aliquo impulsu, aut alicuius occursu prepediretur, superiora templi conscendere procurabat, ibique liber et remotus, quasi de proximo ac de uicino, diuinis obtutibus laudum et precum holocausta offerebat. Hic itaque post longam in sancto proposito exactam uitam, ad extrema peruenit. Qui cum morti proximus existeret, et a fratribus uel a famulis ecclesie circumdaretur, repente exclamauit et dixit: Ecce chorus adest angelorum. Ut enim omnipotens et pius Deus ostenderet quam deuote ei seruierat, uoluit sue diuinitatis ei morituro ministros transmittere,  ut in eorum conspectu atque presentia, sine graui metu et dolore de corpore exiret. Hac autem uice, omnibus qui aderant stupefactis, repente iterum subiunxit, et ait: Ecce chorus prophetarum. Silentioque parumper habito, sic intulit: Ecce chorus apostolorum; ac deinde: Ecce, ait, chorus martyrum. Cumque paululum conticuisset: Ecce, inquit, chorus confessorum; nouissime uero cum denuntiasset, dicens: Ecce chorus uirginum, eodem momento spiritum emisit. Et quia ueraciter celestis patrie ciues ad se suscipiendum uenisse uidisset, sequendo testatus est. Reuerendissimus uero abbas Angelrannus eum, ut decebat, uere sanctum, in ecclesiola Sancti uincentii martyris, que erat claustro contigua, uenerabiliter sepeliuit, et super eius bustum  tale epitaphium composuit:

Iustitie cultor fuit, et bonitatis amator
   Odelgerus, in hoc qui recubat tumulo.
Subtraxit uite quem lux Februaria nona,
   Ut spes est, regno misit et ethereo.

15. Angelrannus uenerabilis inter sue magne sapientie monimenta, in sancti Ricarii honore, quamuis antiqui abundarent, quosdam cantus dulciori composuit melodia; nec non sanctorum Walarici abbatis, et Wlfranni archiepiscopi honori proprios cantus coaptauit: beati quoque uincentii martyris Passionem metrice composuit, sancteque uirginis Austreberte uitam metro subegit. Et quia tantus scientie fulgor non facile poterat abscondi,  multi nobiles eius se subdidere magistratui: e quibus fuerunt duo honorifici uiri, Guido  presul Ambianensis, et Drogo  episcopus Taruennensis. Hi eius se discipulos; hi, quoad uixerunt, semper gratulati sunt se eius prudentia illustratos. In tantum enim discipline eius bonitas [se, ED. P.] sparserat, ut ubique ab omnibus Angelrannus Sapiens specialiter non immerito uocaretur.

16. Cum igitur tantis et talibus bone fame opinionibus miro modo polleret, implereturque in eo ille apostolicus sermo: Christi bonus odor sumus Deo in omni loco ; inspector ille cordium, uidens eumdem suum famulum infatigabili desiderio sibi uelle sociari, ut puriorem quandoque susciperet, imo ut meritorum copiam ei accumularet,  statuit eum adhuc tentationis lima polire, ac super incudem corporee infirmitatis, malleo proprie percussionis interrogare. Denique tanta eum paralysis acerbitate perculit, ut non manum ad os ducere, non in lectulo se deinceps quiuerit mouere. Religantur manus innocentes superne districtionis uinculo, et, que in bonis se semper exercuerant, ac mala studiosius cauerant, hec uel illa, bona dico uel mala, ne contingant, arctantur. Semper igitur  gratias retulit Conditori, et cui antea in omni bona operatione se deuotum exhibuerat, nunc ualetudine pressus, corde et lingua laudis sacrificium uictimabat; et cum hoc morbo sic uinculatus esset ut omnino sui impotens maneret, tamen eius ubique auctoritas metuebatur, eius ubique nomen reuerebatur. Sepe autem accidit ut quolibet residens uberrime fleret, et cum ab assistentibus interrogaretur quenam esset causa ploratus, se peccatorum penas formidando cogitare respondebat, quas intra tartari claustra, diabolo ministrante, patiebantur, et ob hoc modo non posse omitti quin fleret. Ita etiam cum alternantibus uicibus se letissimum premonstraret, interrogarentque famulantes quidnam rei esset quod tam alacer uideretur, aiebat de celestium  gaudiis angelorum, deque sanctorum felicitate perpetua hanc sibi emanasse exsultationem.

17. Senescente autem illo, cum multis utile uideretur ut eidem rector substitueretur, quidam secundum carnem nobilis, filius nempe Angelranni Pontiuorum comitis, nomine Fulco, eiusdem loci alumnus, parentum auxilio, sepe dicti loci Centulensis regimen sibimet usurpare tentabat. Sed enim cum rex Francorum Henricus, quo nescio casu accidente, Pontiuum deuenisset, idem Fulco, intercedente iam dicto comite patre suo, cupiebat obtinere ab eodem rege totius loci dominationem: quod et factum est, ignorante penitus domno Angelranno abbate. Iam dictus uero Fulco, cum ob donum regium  se abbatem fore auspicaretur, sumpta audacia impudenti, quibusdam militaribus in fratrum refectorio, more scilicet incompetenti, conuiuium opulens exhibuit, quo sibi faceret fideliores, et ad acquirendum sibi honorem promptiores. At ubi nuntiatum est istud patri Angelranno, ministros uocat, protinusque se illuc deportari mandat. Manibus ergo famulorum ad ostium usque refectorii deuehitur; ibique figens gradum, ex auctoritate omnipotentis Dei eos qui conuenerant anathematizat. Hinc uero omnis illa eorum factio inchoat dissipari. Cerneres enim meliores quosque, in quibus parum quid timoris resederat, quasi reos ante iudicem, sic ante iusti faciem pauitare, et incendio excommunicationis ab eo illate miro modo terreri. uir  Dei itaque secedens inde Fulconem euocat, et an abbas effici uelit, minaci uerbo sciscitatur. Cui pre pudore nichil respondenti sententiam intulit, dicens non posse eum fieri abbatem  , quandiu scilicet ipse in corpore moraretur. Et quamuis isdem Fulco etiam alterius abbatie donum a patre suo habuerit nunquam tamen, quandiu uir beatus superuixit, effici abbas ullatenus potuit, quia uidelicet uiri Dei sermo obtinuit. Qua in re animaduertitur sanctus  uir prophetico spiritu actus fuisse, qui non absque nutu diuino predixerat eumdem non posse fieri abbatem, quandiu scilicet ipse in corpore moraretur. Si quidem postquam uenerabilis Pater Angelrannus celicas recessit ad edes, idem Fulco abbatis officio donatus est primo post eius sepulturam die, prelatusque monasterio Forestensi, quod ex antiquo, ut in hoc opere lucide patet, fratrum sancti Ricarii cella fuerat; sed paulo ante a comitibus Pontiuorum subtractum, abbatiole nomen sibi uindicat.

18. Et quia ad id loci peruenimus, libet memorare, ob rerum notitiam posteris intimandam, qualiter idem locus nobis ablatus est. Ab ea die qua beatus et sanctus Pater Ricarius ibi finem uite  mortalis accepit, et deinceps usque ad tempora Ingelardi abbatis, in nostratum deguit ditione. Hugo uero primo dux, postea rex, eo tempore quo propter barbarorum cauendos incursus, Abbatis-uillam nobis auferens castrum effecit, eique Hugonem preposuit militem, Forestis cellam nostre ditioni subripuit, et eidem Hugoni perpetuo habendam contradidit, quia uidelicet ipsius ducis filiam, nomine Gelam, uxorem duxerat. Antea igitur in eadem cella clerici Domino militauerant; sed, Hugone postulante, aliqui ex nostris illic monachis statuti sunt, qui et abbatem meruerunt simili modo monachum nostratem, nomine Guidonem, domni Angelranni fratrem; quique cum aliquantis ibidem annis in  animarum regimine ministrasset, officii successorem habuit, Hucbertum nomine, nostratem monachum. Quandoquidem nobis ille locus tollebatur, tamen ob amorem et honorem almi Ricarii statutum est, ut de nostris semper ibidem fierent abbates monachis. Hucberto quoque mortuo, eius loci regimen suscepit hic Fulco quem nostri monasterii dominium sibi usurpare uoluisse notauimus. Libet uero dicere de domno Guidone abbate, quod cum egregiis moribus et Deo placitis fulgeret, oculorum lumine, sicut et sanctus Tobias, priuatus est, omnino tamen perseuerante in mente eius diuine contemplationis claritate. Mox uero ut hoc flagellum cum gratiarum actione a pio patre Deo excepit, succedi sibi poposcit; et rediens Centulam, quod superfuit  totius uite in sancto ibidem expleuit seruitio. Qui etiam uIII Kal. Maii  dormitionem accepit, et a uenerabili fratre suo Angelranno iuxta sancti illius monachi Odelgeri corpus humatus est, talique dictitio prenotatus:

Mausoleum hic patrem recolendum rite Guidonem,
   Sculptus litterulis monstrat habere lapis.
Extulit egregie quem mundo gratia uite:
   Sublimem mundus hunc faciat precibus.
uerum et illud placet referre, quod is de quo supra diximus Hugo, non comes, sed aduocatus dictus fuerit, quod nomen illi erat insigne, ob hoc quod  ecclesie Sancti Ricarii defensor fuerit a rege Hugone institutus. Quo etiam nomine filius eius Angelrannus, huius Fulconis pater, fuit contentus, donec permissu Dei Boloniensem comitem bello peremit, eiusque relictam nobilissimam, nomine Adeluiam, in matrimonium accepit. Et quia comitissam duxit uxorem, idcirco deinceps comitis nomen accepit, quod a successoribus eius iam ex consuetudine tritum perseueranter tenetur.

19. Sed ad nostrum Angelrannum redeamus, et qualiter bonus bonum habuerit successorem iam dicere inchemus. Cum, ut supra dictum est, comperisset Fulconem parentum intercessu, et pretii datione, preripere uoluisse regiminis ministrationem, uoluit adire regiam maiestatem, ne animarum  cura uenderetur oraturus. Quod quia aliter ob infirmitatem non potuit, curru uectus impleuit, et regis auribus satis dura inferens, tormenta inferni illum subire ob distractionem gratie minatus est. Et rex, qui bone mentis habebatur, penituit, reatusque indulgentia rogata se spopondit emendaturum. Non multi post hec fluxerant dies, cum ecce ex diuina, ut tenemus, uoluntate, regali audientie interfuit uirdunensis abbas Richardus, reuerendissimum monachum, et merito bonitatis unice dilectum, Geruinum secum habens capellanum. Et quia iste est Geruinus, de cuius post Angelrannum successione Centula gauisa est, decentissimum intuemur a principio sursum quis fuerit referre, ut  homo diligendus, quo melius noscitur, melius et ametur  , etc.

20. Rerum itaque conditor Deus, qui sui serui desiderium iamiamque disposuerat celesti regni amenitate mulcere, quique eum sibi habilem fecerat longissimi purgatione languoris, interno sapientie sue consilio, quo omnem filium receptibilem flagellat, eiusdem famuli sui ualetudinem solito acerbiorem effecit, et cui mox incomparabiliter dulcia erat daturus, doloris diu tolerati feruorem multiplicat. Sed, ut ostenderet quod non ex ira, sed ex summa misericordia hec eius processisset correptio, euidentissime benignitatis super eum signa pretendit. Nam, cum isdem uir beatissimus sacre Scripture studiis attentissime semper fuerit implicitus, nec  modo quidem cum grauissimo morbo urgeretur, a diuinis operibus affectus eius et uoluntas unquam potuit inhiberi; modo psalmodie indefessus insistebat; modo sacris diuinorum preceptorum meditationibus herebat; modo missarum solemnia in lectulo recubans, ac si ad altare staret, ore proprio decantabat. Unde et contingebat quosdam mirari ut uir, qui tante sapientie sciebatur, quasi dementitium opus faceret, cum ille omnes quos inde mirari audiebat, ineptos et totius boni nescios diiudicaret. Accidit ergo ut quadam uice cum missam in lecto recumbens protensis manibus decantasset, et  omnipotens Deus quid erga illum ageretur reuelare insciis uoluisset, post missam finitam sitim se pati insinuaret. Precepit itaque ministro ut sibi uini poculum ministraret. Ille concitus uinum detulit, sed ex hoc se nolle bibere sanctus indicauit. Minister regrediens aliud detulit, sed ad primum gustum, et hoc beatus homo repudiauit. Cumque famulus eum uidisset et semel et bis uinum repulisse, aliudque se uelle senior indicaret, minister alia uina se non habere causatur. Tunc sanctus uir, ipsa uerba dicenda sunt: De illo, inquit, affer mihi de quo nunc ad missam habui. Quo audito circumstantes timore obrigescunt, et dulcissimo Patri cum lacrymis responderunt: De illo, Pater, ulterius non habebis, nisi tibi dederit qui et prius dedit. Si quidem  cum missam faciens extra se crederetur, dumque ad ipsum locum ueniretur, quando Dominici corporis sacrosancta libatio agi solet, celestibus escis superno dono transmissis refouebatur. Igitur animaduertens quod ipsi sui familiares rem secretam agnouissent, uolensque omni modo celare bonitatem Dei in se peractam, quasi permotus iubet eos citius recedere. Habent enim sancti uiri hoc proprium, ut cum bona faciunt, occultari uelint: ne scilicet, laudis transitorie plausum recipientes, ante Dei oculos operationis sue mercedem imminuant.

21. Dum uero ista agerentur, et beatus homo iamiam pre multa infirmitatis acerbitate corpore putaretur absolui, et ob hoc ab his quos nutrierat  sollicite obseruaretur, accidit necessitudo, pro qua ad regalem curiam mittere necessarium fuit. Precepit itaque domnus Geruinus, qui iam loci dominatum retinebat, uni e fratribus, ut id negotii expleret. Ille uero qui desiderabat optimi Patris presentialiter illustrari transitu, et implicari exsequiis, omnimoda excusatione se non id facturum respondit. Tunc uenerabilis Geruinus, tali responso coactus, sanctum Dei uirum Angelrannum quo iacebat adiit, eique monachi inobedientiam intimauit. Ipse autem eumdem monachum ad se uocari faciens, inquisiuit cur non preceptum implesset, dein iubet etiam ut impleat. Cumque adhuc ille nollet, sanctus abbas prophetici spiritus gratia luminatus promisit, dicens: uade et fac quod tibi precipitur, et scias hoc corpus  terram non intrare donec reuertaris. Tali sponsione exhilaratus frater uiam arripuit, et ea propter que mittebatur apud regias aures optime allegauit. Superueniente autem uocatione superna, qua celestia petens Angelrannus terrena desereret, sancta illa anima, angelorum ministerio Dei obtutibus presentanda, u Idus Decembris carnis exiit claustra. Iam uero ille qui multiformi argumento politus fuerat lapis celesti edificio locatur; iam qui in ualle humilitatis superno rore humecta creuerat, lilii flos celeste sertum exornat; iam que inter diuersas gemma claruerat tonsiones, diadema supplet diuinum.  Monachus autem, his pro quibus missus fuerat expletis, reuertebatur, cum subito in ciuitate Ambianensi, quo causa hospitandi diuerterat, de obitu Patris dira eum nuntia percellunt. Tunc relicto hospitio, et ciborum apparatu, nam uespertina hora erat, et cenule studebatur, certatimque conscensis equis Centulam repedauit, inuenitque sanctum corpus iam exanime in monasterio positum, fratrum excubiis uenerabiliter circumdari, proxima hora sepulture tradendum. Adfuit ergo, obsecutus est, et impleto eius desiderio, etiam Patris prophetia impleta est, qui promiserat corpus suum terram non intrare, donec idem monachus de regis curia reuerteretur. Sepultum uero est sancti uiri corpus infra militis Christi sanctissimi Ricarii uenerabile  templum, eo loci in quo beati Laurentii ueneratur martyrium. Cuius tumulationi uenerabilis eius successor abbas Geruinus tantum contulit decoris, ut cuiuslibet antiquorum Patrum sanctitati honor tante sepulture sufficere posse crederetur; equissimum contemplatus, ut honore decenti seruaretur eius corporis gleba, qui perenni lauro redimitus cum celicolis laudes Christo hymnizat in eternum. Amen.

Acta sunt hec anno incarnati Filii Dei 1045, ind. XII.

22. At Christus Dominus, cui hic beatus homo fideliter seruierat, quanti apud se eius seruitium penderetur, quantaque hunc remuneratio celitus exaltaret, claris indiciis mortalium notitie pandere  dignatus est. Nempe in pago uimmaco fuit mulier habens filiam paralysi percussam, que ad omne opus inhabilis grabato moribunda tenebatur. Hec comperta beati abbatis Angelranni sanctitate, et fidei feruore succensa, salutisque filie cupida, ad tumbam eius cum candela illam deduxit. Cumque ipsa egrota sepulcro hominis Dei candelam deuote obtulisset, sedit iuxta sepulcrum, et somno paululum indulsit. Deinde euigilans sanissima redditur, et uidentibus fratribus monasterii, Deumque laudantibus, ad uillam unde uenerat, uocabulo Filcarias  , propriis sedibus alacriter cum gaudio rediit, omnibus annuntians quanta sibi Deus per beatum Angelrannum abbatem fecisset. Guido igitur tunc Ambianensis Ecclesie archidiaconus, postea eiusdem sedis episcopus,  qui illius fuerat in studio litterarum discipulus  , tali eius tumbam epitaphio decorauit:

Quem tegit hic tumulus, lectissimus Angelirannus,
   Huius cenobii pastor et abba fuit:
Dux gregis Ecclesie, monachum spes inclyta uite,
   uixit, et in mundo nundus, et in Domino.

23. Qui igitur nosse uult quante penes hunc sanctum locum fuerit utilitatis, uersiculos intueatur, qui de eodem, ut posteri scirent et imitarentur, descripti sunt tali tenore:

Abba Angelrannus loculo que paucula nostro
 Contulit, hic retinet scriptus, qui cernitur albus.
Sancti uincenti, nec non sancti Benedicti
Ecclesiam struxit, cellam infirmisque parauit
A fundamentis instaurauit paradisum:
Altaris Petri tabulam componere fecit,
Thuribula ex argento etiam conflare gemella,
Librum Euangelii, sancti uitamque Ricari,
Ipsius studium mero argento decorauit.
Est et Episto-liber-larum, atque Euangeliorum
Ipsius argento quem industria nempe parauit.
Ipsius atque calix studio preclarus haberi
Cernitur, adiuncta sibimet cum lance decenti
Preter et hunc alius, quem in missis semper habebat:
Unum dorsale, et tria pallia quam pretiosa.
Terras seruauit peruasas, atque redemit:
 Sicut Noguerias, Gaspannas, et Drusiacum,
Guibrenti ecclesiam, Frocort, Montisque Rochonis,
Ecclesiam Sacri-campi, discrimine diro,
Dum plures trahitant, ut pars contraria uincat,
 Detractus multis multa et perpessus iniquis.
Que supra retuli, nec non quam plura peregit,
Actum sic ut sit Domini scientia nouit:
Excedunt libri numerum quos ipse nouauit,
Insuper excedunt numerum quos ipse refecit.
Talibus atque aliis celestis premia regni,
Ut spes est, meruit, lector, quod posse monemus,
Ultimus ipsius fuit hic finis studiorum.
Ecclesiam sancte reficit moriendo Marie,
Cuius apud Dominum nobis suffragia prosint.
Ergo horum reuocatori sint premia uite:
Damnetur, cuius studio hec neglecta peribunt

24. Is ipse honorabilis uir posteritati consulens descripsit catalogum rhythmicum de Patribus sancti huius loci, non quidem omnes designans, sed tantummodo  illos memorans quorum nomina uel charte, uel quelibet pittaciola insinuare uidebantur, uel etiam uita sancti Ricarii specialiter notificabat. Hec quidem honorabilis Angelrannus.





uITA SANCTI RICHARII ABBATIS CENTULENSIS PRIMI Metrice descripta ab INGELRAMNO scholastico ipsius sancti monacho.






MONITUM.

Post Alcuinum  adducimus Ingelramnum seu Angelramnum nusquam editum, primum monachum, deinde abbatem Centulensem ineunte seculo XI, qui precipiente sibi uenerabili suo quondam magistro, domno scilicet Fulberto Carnotensi episcopo  almiflui confessoris Christi Ricarii uitam, ab antiquis compendiose descriptam, uersu heroico iocundiorem fecit, nichil pene extrinsecus addens, sed eumdem sensum per omnia representans. Ingelramnus carmen suum diuisit in libros quatuor. In primo purum putum Alcuinum  exhibuit, ut capita capitibus conferenti perspectum erit. Cur uero Ratbertum, si forte de Ricario scripserat, pretermisisset? In secundo ac tertio libris Miracula S. Ricarii ab uetusto auctore exarata, in quarto Relationem S. Ricarii uersibus reddidit.

S. Ricarium uI Kalend. Maii memorat preter Wandalbertum Usuardus his uerbis: In pago Pontiuo S. Ricarii presbyteri et confessoris. Pontiuensium regio, uulgo le Ponthieu, tractus est Picardie intra fines Ambianensium, Morinorum, et Neustrianorum, cuius tractus caput Abbauilla, Abbeuille, a qua duabus leucis orientem uersus distat Centula seu Centulum oppidulum, ubi Centulense monasterium, utrumque nunc S. Ricarii  nomine insignitum, ad Scarduonem riuulum, quem loci incole uulgari nomine la riuière aux Cardons appellant. Magna fuit quondam istius cenobii dignitas, precipue a tempore S. Angilberti abbatis, qui in suo cenobio monachos trecentos, centumque pueros inibi erudiendos, ac Laudem perennem instituit . Illic floruere abbates dignitate ac religione prestantissimi, S. Angilbertus Caroli Magni gener, qui tres ecclesias Laudi perpetue , primam in honorem S. Saluatoris ac S. Ricarii, alteram S. Marie, tertiam in honorem S. Benedicti consecrauit; Nithardus, Angilberti filius ac successor, aut certe Ludouici, si Petauio in Syntagmate Nithardi credimus; Helizachor, post Helricum abbas sanctissimus; post Ribbodonem Ludouicus ex regali prosapia oriundus; Hruodolfus gloriosissimi regis Caroli, Calui scilicet, auunculus; atque  Karlomannus ipsius gloriosissimi regis Caroli filius. Paulo post regimen Karlomanni dirutum est a barbaris cenobium; cui restaurato post Ingelardum Corbeie monachum prefuit Ingelramnus rebus pie ac preclare gestis, imo et prophetie dono clarus; ac Geruinum uirum sanctitate eximium habuit successorem . Ceteros mittimus ac monachos pietate insignes, in his Ansegisum ad Nicolaum papam a Carolo Caluo legatum , Hieremiam, qui postea Senonensium antistes fuit, et Odelgerum monachum, quem Hariulfus in lib. Iu, cap. 10, magnopere commendat. Ceterum hodie quoque non ignobile est S. Ricarii monasterium Centulense a nostris inhabitatum et excultum, cuius primordia a B. Ricario circa annum 625 iacta esse credimus. S. Benedicti regulam illic a primordiis aut certe non multo post uiguisse ex eo constat quod Centulensi monasterio prefuerit tertio loco Coschinus, abbas Gemmeticensis cenobii, quod instituto Benedictino ab origine addictum fuisse ex SS. Filiberti et Aicadri abbatum Actis perspicuum est.



INCIPIT uITA.




 uita Patris sancti uersu descripta Ricari,
   Ipsius famulus quam sibi composuit
Abba Ingelramnus, necnon miracula plura
   uita acta gessit que per eum Dominus.
Solers, o lector, quamuis sint schemate uili,
   Ne pigeat nostros uersiculos legere.
Plurima perpendes fuerint que digna flagellis:
   Attamen utile in his inuenies aliquid.
Cum uitium agnosces, ipse emendare memento,
   Utile pertracta quo utilis ipse fias.
Ingenito Patri, genite sit gloria Proli,
   Sit sancto amborum gloria Spiritui.


INGELRAMNUS SCHOLASTICUS FULBERTO EPISCOPO

Dono totius prudentie, diuine scilicet atque humane, debriato sufficienter et sobrie, FULBERTO preceptori  et domino INGELRAMNUS, monachus ipsius scholasticorum uilissimus, ad quam uocamur Diuinitatis cognitionem.

Super nostro profectu quem amplius te gaudere oporteat, qui nobis ut aggrediamur grandia, paterno affectu sollicitudinem impendere non cessas? Nos tamen dediti pigritie, quod utile sapiamus aliquid, uixdum ualemus promere. Unde fit ut quia ut lucretur talentum expendere nolumus, nedum mereamur audire Euge delectabile, cum inutili seruo subimus damna defosse pecunie. Nostris denique culpis promerentibus agitur, quod prepeditus pluribus negotiis minus te prebes nostris aspectibus. Qua in re licet tue sanctitatis non minuatur constantia, nostra tamen iuste punitur negligentia: ut qui proferenda  occultamus, his que opus sunt scire careamus. Quod uitium taciturnitatis formidans incurrere, non parue materie mihi pondus imposui, uidelicet uitam S. Ricarii describere metrice: in qua quomodo fuerat edita rhetorico stylo diligenter et lucide, nichil addere uel minuere decreui, metro duntaxat scriptoris dicta rependens. Quod ut facerem, non me fingendi noua constrinxit impossibilitas, uerum persuasit imitatio carminis quorumdam uenerabilium ex Diuinitate canentium: qui refugientes ad inuentiones nouas, sacre Scripture simpliciter representauere sententias. Quorum labor meo iudicio nequaquam deputandus est super alienum fundamentum edificatio, sed magis diuinorum miraculorum officiosissima recitatio. Singulis igitur principiis  quatuor librorum quos edidi, singulos prologos inserui, ob hoc solum ut in his postularem ueniam mihi pete nouo, cum inuenirentur multa que possent adnotari uitio. Quod opusculum quia tuo labore faciente confinxi, tue correctioni deuoui; neque id passus sum proferre palam, donec tui fauoris dignaretur clementia. Ergo munus oblatum suscipere ne renue; aures pias inutili carmini commodare ne refuge, ut in hoc etiam laudis tue cumulus accrescat, dum futura nouerit etas habuisse te discipulos alicuius utilitatis idoneos. Quod si impetrare mereor, id negotii nostris conscholasticis manda: sunt etenim digni illorum quidam, quorum auctoritati prebeatur credulitas.




PROLOGUS PROPOSITIONIS.


 Expendit quoties deuotio Christicolarum
In sanctis laudes: quis laudatur nisi Christus?
Nempe quid ipsius dono fecere refertur.
Ecclesiastica laus quapropter continuari
Debet, et assiduus fieri concentus in hymnis,
Non tantum uocis, uerum modulamine cordis.
Hec equidem Domino sanctisque placere probatur.
Utile preterea sanctorum scribere gesta.
Namque beatorum dum transit uita per aures
Corporeas, animus diuino ardescit amore,
Ac se deposito consortem tegmine carnis
Exoptat, quorum miratur lucida facta.
   uitam Ricarii quapropter scribere sancti
Aggredior metro, quo illi qui carmine gaudent
 Hanc habeant: prosam quos plus delectat habere,
Illam quam nostri quondam fecere priores.
   Nec solum scribam uiuens que mira peregit.
Quin etiam postquam proiecit pondera carnis,
 Longo sed spatio sancti caruit quia claustrum
Scriptorum studio; quamuis perplura patrasset,
Ac si non fuerint, omnino facta silentur.
At postquam ingenii nostri scintilla reluxit,
Gratia quam Domini succenderat omnipotentis,
Pastor prefatus fecit miracula si qua,
Iuxta quod potui, curaui tradere chartis.
Pondera et ut nostri fierent maiora libelli,
Hec illis iunxi que industria prisca notauit.
Nec cupidus laudis 
Hoc opus incepi: cupiens sed scire futuros
Pastorem nostrum tales habuisse clientes,
Qui, etsi imperfecte, sapuerunt ludere uersu.
   Sed tres antiquo quia sunt in codice libri  ,
 Hunc numerum metrum contendit reddere nostrum:
Quas etiam metas illi noscuntur habere,
Me dare constitui quos sum scripturus et ipsis.
Insuper ex multis memorans miracula pauca.
 Que sancti meritis nostris sunt gesta diebus,
Aggredior librum reliquis superaddere quartum.
Non bene compositos notet et ne forte quis illos,
 In studio memet fateor cum fingere cepi,
Ternos annorum nondum impleuisse dierum  .



PROLOGUS INuOCATIONIS.


 Auctor perpetue lucis largitor et index,
Aeternum tibi qui Natum ingenitus genuisti,
Per quem fecisti quidquid subsistit in orbe,
Perlustras totum sancto qui Flamine mundum,
Quem credunt cuncti retinet quos ordo fidelis;
Sic personarum distinctum nomine terno,
Simplex ut Deitas maneat tibi semper et una;
 Monstras antiquis typica qui lege beatis
Que reserat sumens iehsu de uirgine carnem;
Menti infunde mee donum celeste benignus,
Osque reple laude, ut possim cantare decenter
Que per Ricarium gessisti mira beatum.
Sicut enim errorem sequitur cui tu uia non es;
Sic quisquam sine te poterit nil dicere de te.
uoce quidem noui te commonuisse prophete
Dilatetur ut os, quia sis implere paratus.
Ad succlamandum quapropter preparo linguam:
Da gustare mihi quam sis bonus atque suauis,
Ut ualeam pastus tanta dulcedine uerbum
Eructare bonum, canere et magnalia regis
Cuncta gubernantis, qui nos de fauce leonis
Eripuit tetri, cuius pietate soluti
 A uinclis mortis, celi super astra leuamur.
Nutu namque tuo celum uoluuntur et astra,
Tendit ad alta ignis, terrarum pondus ad ima,
In mare cunctarum cursus festinat aquarum:
Omnia claudit hiems, soluuntur et omnia uere,
Aestatis feruor terrarum semina siccat,
Decutit arboribus fructus autumnus honorem:
Noscitur atque nichil nature in rebus haberi,
Quod preceptorum contemnat iussa tuorum.
Errores cunctos da me uitare nociuos,
Ut pateat, duce te, semper mihi semita uite.



I. Quod sanctum patres genuerunt religiosi.


Si quis Francorum studiose gesta priorum
Scrutatus fuerit, discet bellando frequenter
 Primos barbaricas reges superasse cateruas;
Sicque Dagobertus regnum tenuisse quiete,
Dici ut pacificus posset Salomonque secundus.
Ipse manu larga populis popularia dona
Prebuit, et dignum Christi seruis famulatum.
Pluribus inque locis terre cepere coloni
Tunc edes fundare sacras, et relligiosus
Accreuit Domino populus. Quo tempore fulgens
Lucifer astriferas sicut resplendet in auras,
Claruit in uilla claris e patribus ortus,
Laribus a centum fuerat que Centula dicta,
Charum Ricarius cunctis et amabile pignus:
In quo nobilitas generis nec sola refulsit,
 Moribus in sanctis permansit denique constans,
Ut laicus uite gereret presagia sancte.



II. Arripuit callem quibus erudientibus arctum.


Tunc et Pontiuus meruit splendescere pagus
Forte sacerdotum radians fulgore duorum:
Nomen maioris quorum fuerat CAIDOCUS,
Egregios meritis quos misit Hibernia nobis.
 Ex ipsis populus temnens audire salutem,
Non recipit digne, digno nec tractat honore,
Sed magis a propriis cepit depellere metis.
Quorum crudelis sanctum uiolentia mouit
Ricarium, et iustos rapiens a plebe feroci
Hospitium tribuit, tenuit, fouitque benigne,
Disponente Deo, quo saluarentur utrique.
Succensusque diu diuino lumine lychnus
Nec claudi ualuit, radios sed in ampla tetendit.
Namque peregrinos postquam suscepit in edem,
Ipsis corporeos sumptus largitur ab ipsis
Sollicitus uite capiens compendia sancte.
Nec tellus sterilis percepit semina uerbi:
Sed menti inseruit, carnis quod sumpsit ab aure,
Quamplura et Christi portauit ad horrea grana.



III. Qualiter exacte defleuit crimina uite.


Sic quoque magniloquum sancta ratione uirorum
Celestique simul tactus spiramine sanctus,
Mente pia proprie pandit peccamina uite;
Atque iuuentuti si quid uitiosa uoluptas
Contulerit culpe, lacrymarum flumine tersit,
Hospitiumque Deo quia sub specie famulorum
Prestitit, ipsius fuit a pietate receptus.
   Extunc sumpsit enim primordia relligionis,
More et apostolico postponens posteriora
Prudenter sese rapiebat in anteriora:
uersiculique memor Psalmiste uaticinantis,
Qui transire refert a uirtute ad uirtutem
Electos, Dominum ut quiuisset adire deorum.



Iu. Quod pollens multa est factus uirtute sacerdos.


Post se carnali tantum frenauit ab esca,
Ut corpus potius nutriret quam satiaret
Lassatum longis ieiunis robore panis
Coniuncti cineri, lacrymis aucto quoque potu.
Hocque cibo tentus, carnem seruire cegit
Spiritui, pugnans eris nec perculit auras,
Sed corpus fregit, sub seruitiumque redegit:
Doctrine Christi lator ne forte futurus,
A quoquam ex aliquo posset reprobarier actu.
   His igitur multisque aliis profectibus auctus,
Sancta sacerdotis sic ad fastigia uenit:
Christum ut qui promptus fuerat per plura referre,
 Congruus hoc tanto quo non caruisset honore,
Hunc famulus Christi fructu pietatis adornat,
Hunc preceptorum geminum donauit honore,
Hunc que sunt Domini demonstrans amplificauit:
Cultor et ut sapiens diuino uomere sulcans,
Sentes peccati de Christi uulsit agello,
Atque salutiferum rorauit mentibus imbrem.



u. Quod prior impleuit que alios facienda docebat.


Quo fuso, pietas Domini nec defuit alma:
Quippe fidem nostre fecit succrescere gentis
Unde Dei seruus charus cunctis et amandus
Exstitit et merito. Quoniam non dignus honore
Esset, mellifluo qui quod sermone docebat,
Preuius hoc sacro monstrabat signifer actu?
Si quid et a populo doctrine in stipe recepit,
 Illud egenorum delegit sumptus ut esset.
   Quin etiam uite uenture ductus amore
Decreuit lucem non sollicitare sequentem.
Creditor o felix, o uir recolende per euum,
Dum prestas paruum, celi qui regna lucraris!
Denique solamen miseris, tectum peregrinis
Exhibuit, uiduis tutor fuit atque pupillis;
Ut Iob pes claudis, oculus quoque lumine demptis.



uI. Quod miseros fouit, rigidos dureque domauit


Nec despexit opem laceris conferre leprosis:
Sed promptus lauacris ipsorum membra refouit,
Intrat in hec etiam post illos ipse lauandus.
Quidque Propheta pio quondam preceperat ore,
Frangere qui panem iubet esurientibus, atque
In tectum Christi conducere mandat egenos,
 Ille Deo plenus surda non sumpsit ab aure.
Nec sibi coniunctis tantum solatia carnis,
Sed recreans animos, impendit uerba salutis:
Et solabatur sicut pietate misellos,
Dura sic domuit sub conditione superbos.
Nec foris humanus ualuit deuincere terror,
Interius Christi quem perlustrauerat ardor.
Non fuit a uento que turbaretur arundo,
Posset ut ullius lingua fallente reflecti:
Semper sed solide sistens bonitatis in arce,
Humano sese tempsit reprehendier ore.
Sic Domino plebem, et Domini sibi iunxit amorem.



uII. Quod tribuit, sibi nil retinens, oblata misellis.


   Huius et a populo sancti deuotio sancta
 Postquam conspicitur, colitur, ueneratur, amatur,
Donatur donis. In eum [lege in eo] dilectio duplex
Sed quoniam fuerat, partim dispersit egenis
Hec eadem, partim captos ex hisque redemit.
   Namque diabolicis alios erroribus actos
In culpam, soluit uite documenta ministrans.
Mundanis dominis retributo et munere digno
Plures seruili positos sub lege redemit,
Ut possent anime primi gaudere salute,
Ferre iugum Domini fieret leue atque secundis



uIII. More prophetarum impleuit quod Spiritus illum.


Nec solum diuina docens in partibus istis
Innotuit magnus, clari sed solis ad instar
Oceani glaucis qui mox ut surgit ab undis
Depellit radiis terre uestigia noctis,
 Promptus ad indoctos satagit transire Britannos,
Illustrans patriam uariis erroribus atram.
In qua per spatium dum longi temporis ipse
Stat non segnis in his que sunt diuina docendis;
Illius in mentem fertur uenisse repente,
Seruos in patria quosdam quia liquerat ista
Nondum libertos ex consuetudine factos.
Ad socios, inquit, se hoc percutiente dolore:
Heu! nos solliciti dum festinamus ad istos,
Seruili proprios sub conditione legatos
Liquimus in patria, noui cito quos morituros.
Littus quapropter quam festinanter adite,
Undas atque maris certatim carpite remis,
Mittentesque manum famulos absoluite nostros.
   Haud secus ac iussit patrantes rite ministri
 In patriam ueniunt sancti sanosque clientes
Inueniunt, donant ac libertatis honore.
Qui facti ingenui, reuoluto tempore paruo.
Dixerat ut sanctus, ponunt habitacula carnis
Ingens o Domini quanta est clementia Christi!
Qui famuli in mentem seuit pietatis amorem,
Finem seruorum monstrauit quique propinquam.
Huic ne de propriis periisset opus miserantis,
Nec grauitatis onus morientibus imposuisset.
Extunc qui nullum sub se retinere uolebat,
Sed sibi subiectos studuit dissoluere cunctos,
In propriis durus ne censeretur haberi,
Externis mitem qui se prebere parabat:
Quodque salute lucrum collegerat ex aliorum,
Per pietatis opus posset cumulare suorum.



IX. Quam fuerit constans rediens a parte Britannum.


Doctrine agresti qui postquam pabula plebi
Contulit, ad patriam properat remeare relictam:
Messoris cupidi morem ne forte sequendo,
Querere in alterius gaudet dum premia messe,
Perderet ipse manu propria quam seuerat ipsam.
   Christi et in obsequiis tanto flagrauit anhelus,
Quanto diem prope cognouit sibi muneris esse.
Denique ieiunans uires carnis macerabat,
Afflixit semet uigilans, muniuit et orans,
Consolidauit spe, fidei precinxit et armis,
Nullius atque malis motus maledicta rependit.
Non spreuit quemquam, nullum decepit adulans.
Scilicet ut uite callem prior ingrederetur
 Actu, quem plures sancto sermone docebat.
Sic galea tectus, cinctus gladioque salutis,
Undique iustitie circumdatus atque lorica,
Sancte etiam fidei tutus munimine scuti,
Ad bellum uiuax antiquum uadit in hostem,
Illius ac pellens ardentia tela frequenter
uicit, et Ecclesie Christi spolia ampla reduxit
Ipsi tanto magis hosti metuendus iniquo,
Utilis humanis quantum meruit fore [esse] causis,
Nam sibi non solum, sed multis subueniebat.
Denique multorum iuste celebratur ab ore,
Multos per Christum qui defendebat ab hoste:
Cuius uirtutum non tanti est dicere gesta,
Quanti que fuerit uirtus cognoscere tanta,
Multam qua plebem Domino dum uiuit adunat.
 Indoctos etenim celesti pascere pane
Ne quisquam dubitet, signo quod preualet omni.
Quamuis dum tempus, dum conuenientia rerum
Poscunt effectus non deesset mira operandi,
uir sanctus Domino que concedente peregit.



X. Orans tentantem se quod prostrauerit hostem.


Denique sustinuit tentatus ab hoste ruborem,
Quem Domini pietas in laudis uertit honorem.
uisens subsidio quamdam suffultus equino
Matronam, sancta sub relligione pudicam,
In cuius uite qui postquam pectora sancte
Dogmata transfudit, disponit forte reuerti.
At mulier nati deportans membra pusilli
Insequitur sanctum, quatenus benediceret illum,
De fontis sacra quem iam susceperat unda.
 A sanctoque Dei iam uix infante recepto,
Antiquo insidias hoste exercente uetustas,
Dentibus infremuit sonipes, pedibusque relaxis
uertitur in rabiem, curritque, salitque, meatque.
Quod cernens, stupidos genitrix auertit ocellos,
Interitum pueri uideat ne forte ruentis.
Ast utriusque timens damnum uulgus famulorum,
Non fletus, planctus, luctus emittere cessat.
Petrum cunctantem sed que suscepit in undis,
Dum cecidit puerum conseruat dextera Christi.
Munera namque precum postquam porrexit in altum
uir Domini, illesus puer incolumisque repente
Ad terram uenit, uector datur atque quieti,
Et mater letis prolem amplexatur in ulnis:
 Ad decus et famuli Dominus sic transtulit hostis
Fraudes, ac humili doctrix fuit ala superba.
Denique nullius uoluit conscendere posthec
Dorsa ferocis equi, potius sed mitis aselli:
Nempe tenens, mortem properat dum sumere uita,
Isto quod uili fuerit gestamine uecta.
Causa doctrine sic dum loca plura peragrat,
Sedulus huic sancto lator suffecit asellus.
Et quocunque sui gressus uestigia flexit,
Aut resonat Christo sancto modulamine psalmos,
Illius aut uerbum doctrine auditur ab ore.
Nec mirum lingua Christum si predicat ipse,
A cuius sobria modicum nec mente recessit:
Per quem consuluit miseris, durusque superbis
Exstitit, angorem solans clementer eorum;
 Inque crepans rigide mores compresserat horum.



XI. Quod fama motus hunc uisit rex Dagobertus.


Tempore nam quodam sancti rumore coactus
Militis atque sui cuiusdam Giselemari
Suggestu, partes prefatus uenit in illas
Rex Dagobertus, famulum Dominique reuisit,
Se cupiens hominis precibus committere tanti.
Quem sacer egregius gemino dignatur honore:
Roborat hunc sancte sancto signamine dextre
Corrigit audacter passus nescire uerenter,
Suadens mundanam penitus contemnere pompam,
Credulus ac linguis discat non esse dolosis:
Nonque caducorum gradibus gauderet honorum,
Sed magis Aeterni formidet posse potentis,
Illius atque suo maneat laus semper in ore:
 Sedulus ac teneat, quia nulla potentia mundi est,
Que dum magna uiget, tenuis uacuatur ut umbra:
Instar et exigue gignunt quam flumina spume
Labitur, ad modicum si flat tentatio uenti.
Immo pati tractet magnos tormenta potenter,
Cuique datur multum, multum queretur ab illo
Qui uix atque Deo rationem reddere pro se
Sufficit, ex multis quo pacto ferre ualebit?
Ut presit potius quam subdi quisque uereri
Idcirco debet. Nam qui subiectus habetur
Pro se portabit solo pondus rationis:
At contra regni qui sublimatur honore,
Ante Deum proprio, multorum et fasce premetur.
   Hec sobriam regis penetrat correctio mentem,
Utque suus fiat poscit conuiua sacerdos.
 Norma qui Christi fretus conuiuia mundi
Non aspernantis, doctrine occasio nasci
Ex hoc ut posset, regalem uenit ad aulam,
Occupat atque diem totam cum nocte sequente,
uite celestis prebens epulantibus escas.
Cuius et in tantum mulsit constantia regem,
Quedam de proprio censu ut concederet illi,
Unde Dei templo posset lucere lucerna:
Omnino iustum reputans, ut sicut ab illo
Illustratus erat diuino lumine, templum
Munere uisibili Domini illustraret et ipse.



XII. Quod uitare uolens homines deserta petiuit.


Pluribus a populis quia uir Domini ueneratur,
Aspectus hominum uitare exinde uolebat:
 Ut dum terrenos cautus deuitat honores,
Contemplaretur secum celestia tantum.
Mundum deseruit mundus, eremumque cupiuit,
Ad cultum Domini quo posset liber haberi,
Contemplatiuos et quo decerpere fructus,
Dum tenet actiuos ad quos non segnis anhelat,
Pertractans Dominum partem laudasse Marie,
Optima quod fuerit, quod non raperetur ab illa.
   Hoc memorans, uitam contendit adire remotam,
Quo rimaretur celestia sola frequenter.
Tradidit Ecclesiam nec non quam fecerat ipse
Sub cura alterius procuratoris habendam.
Cui Giselmarus diuine legis amator
Editus et clara Maurontus stirpe parentum,
Terras et siluas regis collata potestas
 Cui tunc seruandi fuerat, tribuere manendi
In silua loculum deuoti Chrisciacense.
Qui post Maurontus diuino ductus amore,
Armis depositis habitum sumpsit monachilem.



XIII. Quod templum in loculo sibi concesso edificauit.


Quo uero in loculo sancto magale pararunt
Prefati heres, iecit fundamina templi
Sanctus, et nanc, uno tantum comitante ministro,
Ingreditur cellam uili nimium strue factam,
Congrue quo uite fieret habitatio sancte:
Qui temnit mundum decernens, esse superbum
Delicias mundi si conspiciatur habere.
Duriter ac sese tam mortificauit ibidem
Orans et uigilans, ieiunia crebraque soluens 
 Ut uix iuncturis hererent ossa relaxis,
Difficile et trepidos baculo custode mouebat
Gressus: ac scandens animi conamine mundum,
Semper mente pia tractat celestia sola.
Huic alienus erat seclo, Christoque propinquus.
Illum pugnabat contra, expugnabat et illum,
Qui letabatur quondam quod uicerit Adam,
Aspipedem super incedens simul et basiliscum,
Antiqui caput assidue contriuerit hostis.
Despiciens terram celi suspirat ad aulam,
Per scalamque Iacob iugiter scandebat ad illam:
Atque per angustum qui ducit ad ethera callem,
Continuis precibus muniuit iter uenerandum.
   Nec stricture eremi lucis clausere columnam:
Amplo quin etiam radians fulgore refulsit.
 Quare multigenis plures angoribus acti
Ad sanctum coiuere uirum, quos ipse benigne
Suscipiens, sanare precum studuit medicinis:
Et quo quisque fuit morbo uexatus, ad ipsum
Accedens, sanus propriam remeauit ad edem.



XIu. Cum famulo sanctus loquitur de morte futura.


Ast ego uirtutes huius non promere cunctas
Proposui, uite sed tantum insignia sancte:
Ne nimium tarde dum iudicor esse loquele,
Que egit multorum signorum fama tepescat.
Spiritus hoc presens seclum quo fine reliquit
Dicere iam satis est, doctis hec ipsa relinquens.
   Namque diem noscens carnis qua ponere tegmen
Deberet, longi munus capere atque laboris;
Accersit famulum sibi qui fuerat Sinobardum,
 Quem sic demulcens affatur uoce paterna:
O fili, propriam carnem cito cerno ruendam,
Quemque diu cupii conspectum regis adibo.
uas quo condatur corpus sed perge parare,
Non nimio cultu, sed carnis ut exigit usus,
Tempus adusque illud quo conseruetur ibidem,
Quo incorruptelam sumet corruptio cuncta.
Teque para semper toto conamine, frater,
Que mihi nunc instat tibi quo cum uenerit hora,
Hoc fragile absque metu possis deponere corpus.
Ipse uiam gradior tellus quam tota tenebit.
Subueniat mihi nunc Christi clementia tantum,
Eruat atque modo tetri de fauce leonis,
Olim morte sua qui me subtraxit ab illa.
 Et qui presentis tribuit solamina uite,
Largiter ipse mihi concedat dona future.
   Hec Pater: at fletus famulum soluebat amarus
Sponte pia tamen ipsius precepta secutus,
Inuento ligno, finditque, cauatque, paratque,
Utque ualet, satagit membris aptare paternis:
Quodque opus effecit, mestus plorando rigauit
Pene prius lacrymis implens quam corpore Patris.
   Interea a famulo sancti dum iussa fiebant,
Languoris grauior sanctum decoxerat angor,
Et uix in gelido permansit corpore fletus.
Os tamen a precibus Christi nec laude repressit.
Dumque salutiferam diuini corporis escam
Sumeret, assiduis fundens rogitamina uerbis,
Sexto dum Maias mundum celebrare Kalendas
 Cernebat Phebus, transiuit ad ethera sanctus:
Quem seruus posuit uiuens ubi iusserat ipse.
Sed mirum dictu! peragit dum funera Patris
Discipulus, subito se subripiente sopore
Obdormiuit, claram quasi traheretur in aulam,
uidit et in uisu, pulchram nimioque decore,
Queque etiam rutili uincebat lumina solis;
In qua Ricarium cernens habitare beatum,
Audiuit uocem ipsius sibi talia fantem:
En, frater, qualem Christus mihi contulit edem,
Pro uili charam, fulgentem pro tenebrosa,
Pro fumi plena tanto fulgore coruscam.
Qui postquam somno fuit experrectus ab illo,
Letior obsequium compleuerit exsequiarum,
Disponente Deo, talis tam grandis ut angor
 Soletur famuli, et monstretur gloria sancti.
A famulo sanctus sicut retuli sepelitur,
Qua Christi regis seruibat maxime uotis.
   Nec diuturna quidem post interualla fuere,
Abbas cum monachis quos Centula fundus habebat
Ocioaldus, uir non parue relligionis
Quod uenit, sancti corpus tulit atque Ricari
Idibus Octobris, posuitque ubi nunc requiescit.
In quo sepe loco miranda Deo tribuente
Fiunt, sancta fides orantum quo patefiat,
Ac meritis cuius fuerit sacer ille sciatur,
Psalmista utque canit, Christus laudetur in illo.



Xu. Quidam contractus fit sanus sancti apud antrum.


Contractus membris fidei sed robore fortis,
 Quidam sepe rogans sancti ueniebat ad antrum.
Hic subito loculo discedens sanus ab illo
Glorificat Dominum, quod sic suffultus abibat.
Nec tamen hic solus meruit sentire iuuamen,
Quin etiam multi similis quos gratia uisit.



XuI. Quod sancti meritis soluuntur uincla reorum.


Quidam constricti uinclis uinctique catenis
Per callem templo uicinum forte Ricari
Deducebantur: quod mox a longe uidere
Ut possunt, clamant: Christi nos solue sacerdos.
Ferrea tunc meritis rumpuntur uincula sancti.



XuII. Frater saluatur, plures cum peste peribant.


Sed quid perpessus fuerit de fratribus unus
Sancti Ricarii, nunc exigit ordo referre.
Crudelis quondam clades multos perimebat
 Indigenas terre, dira qua denique clade
Sancti percutitur Ricari e fratribus unus:
Qui licet exitium mortis pro clade timeret,
uitam sub tanto didicit sperare patrono.
Ergo ad mausoleum fratrum comitante caterua
Sancti confugit uelut ad solatia certa.
Dumque preces ibi cunctorum funduntur ab ore,
Qui fuerat passus, gaudet discedere sanus.



XuIII. uox exhortantis nexa est in fine liuelli.


Colligat auditor quid nostra fides mereatur,
Intercessorem si nobis, querimus illum,
Tam cito corporeos qui assueuit pellere morbos,
Nam meritum sancti monstrant miracula gesta,
Cernitur atque sequens uitam signare priorem:
Quodque fuit sanctus, narrat post funera uirtus.
 En pauper Christi, fratrum perpende caterua,
Ipsius consors est factus diuitiarum:
Qui ante oculos hominum despectus et esse cupiuit,
Anglorum [Angelorum] socias nunc gaudet habere cohortes:
Quique in presenti mundo uitauit honores,
Letatur, celum meruit qui iure perenni.
   Cunctorum dignus quapropter honore uidetur,
Cunctorum Domino mitis qui semper adhesit.
Expedit et nobis pre cunctis hunc uenerari,
Illius membris qui cernimur esse propinqui:
Ut quos nutriuit diuini semine uerbi,
Nouerit heredes sibimet succedere dignos.
Illi nec tantum sancto laudatio nostra,
 Illius quantum confert imitatio nobis.
Denique plus gaudet si quis bonus illum imitatur,
Quam si clamoso uacuus quis predicat ore.
    Unde Patres sancti fratresque cohorsque fidelis.
Festum deuoti qui tanti Patris adistis,
Ut sitis digni studium exercere laboris,
Ipsius precibus uestri quo uota rogatus
Conscendant summi solii fastigia regis;
Spirituali uos ipsos ornate decore,
In uobis duplex uigeat dilectio semper,
Assidue ac maneat spei fideique lucerna
Quamque Patres sancti normam docuere secuti,
Ipsis in celo ut possitis consociari.
Utque iubet Paulus mundi nocitura negantes,
Contenti iusto, seclo uiuatis in isto,
Aduentum Domini spectantes spemque beatam,
Qui nos a uinclis mortis moriendo redemit,
Exutos culpa populum ut faceret sibi gratum,
 Gloria cui par est cum Patre et Flamine sancto.
   Sit satis hec sancti de uita pauca tulisse,
Iam labor exposcit primum finire libellum.



LIBRI II CAPITULA.



PROLOGUS. In eo nichil singulare continetur: de scriptore miraculorum hec habentur.


Que quia rhethoricus scriptor numerosa uidebat,
Cura fuit geminos illi facere inde libellos.

    CAP. I. uille Sidrudis quedam narratio mira.
    II. De quadam tilia in uilla quid contigit ipsa.
    III. Erupit sancti meritis quod fons in eadem.
    Iu. Sanatur sancti mulier Burgundio uino.
    u. Contrahitur quedam meretrix, sanatur et ipsa.
    uI. Pessima cuiusdam miseri piscatio furis.
    uII. Femina contractis manibus sanatur utrisque.
    uIII. Qui fur non fuerat quidam pro fure tenetur.

 
    IX. Ex utero matris sanatur ceca puella.
    X. Fratres Danorum tollunt formidine sanctum.
    XI. Dum referunt sanctum, sanatur languidus unus.
    XII. Nec non hydropicus reditu saluatur et eius.
    XIII. Unius pueri refouetur debile corpus.
    XIu. De quodam ceco contracto et corpore toto.
    Xu. Donatur uisu quedam muliercula ceca.
    XuI. Cuiusdam uincti rumpuntur uincula ferri.
    XuII. Luditur illusor quidam dum peruenit ad nos.
    XuIII. Erigitur sancti in festo contracta puella.
    XIX. Altera peste pari quedam fit sana puella.





CAPITULA LIBRI III.



PROLOGUS.




    CAP. I. In uisu uidit mulier paupercula sanctum.
    II. Sanctus furantem quemdam increpat atque flagellat.
    III. In sancti festo moritur muliercula texens.
    Iu. Erigitur quedam misere contracta puella.
    u. Ad sanctum ductus donatur lumine cecus.
    uI. Quidam contractus toto fit corpore sanus.
    uII. Saluatur quidam a misero cruciatu oculorum.
     uIII. Soluitur unius hominis contractio dira.
    IX. Quidam sanatur cunctos per corporis artus.
    X. Fit sanus cui damnarat contractio leuam.
    XI. Cuiusdam erigitur contracta sinistra puelle.
    XII. Letatur quedam salua muliercula dextra.
    XIII. Contracti pueri sanatur debile corpus.
    XIu. Eloquium recipit primeuo a tempore mutus.
    Xu. Contractus puer in cunis saluatur et unus.
    XuI. Danus corrigitur diuino iure superbus.




 (Miracula superioribus indicata capitulis, ab Ingelramno descripta, hic pretermittimus, cum preter metri formam nichil habeant diuersum ab iis que narrat auctor primarius 



LIBER QUARTUS SIuE Relatio S. Ricarii abbatis ex Sithiensi monasterio in Centulense.




I. Metrice Ricarii descripta relatio sancti.


Hactenus antiqui retinet que pagina libri
Carmine prout ualui cecini miracula sancti
 Hinc ea complectar proprius que uidit ocellus.
Ingenio ualidus, magnis opibus quoque fultus
Arnulfus patriam possedit marchio nostram.
 Hanc etiam fraude ut per plura solebat adeptus,
Transtulit hinc  sanctum, cupiens tam nobile lucrum
Cum quisdam sanctis proprie regionis habere.
Hic iam longeuus deponens tegmina carnis,
Filius ut nati iussit fieri suus heres,
Presentabat auum proprio qui nomine tantum.
Post regem primus regni tunc iura tenebat.
uir humilis cunctis, cunctis pius atque benignus,
Filius Hugonis Magni, dux inclytus Hugo:
Postea regali qui sublimatus honore
Rexit Francorum miro moderamine regnum.
Hic grauiter tolerans fraudem supra memoratam,
Restituit patrie quecunque erepta fuere.
Utque magis celebris fieret regressio  sancti,
 Precipit immensam populi glomerare cateruam.
Nec solum nostre conuenit concio terre:
Quin etiam ex multis facta est collectio Francis:
Relliquias sancti posthec mandat sibi reddi.
Accipiens cuius precepta puer  memoratus
Efficitur mestus tanto pretio cariturus.
Sed reputans si despiciat non esse salubre
Reddidit inuitus, ueritus ne forte coactus.
Iam tandem preclara dies illuxerat orbi,
Qua debet fieri tam grata receptio sancti.
Procedunt partes, gaudentes et lacrymantes.
Namque illi tradunt quod semper habere uolebant,
Isti suscipiunt sine quo nec uiuere curant.
 Postea primores populi iurare rogantur,
Quidquam ut non desit penitus de corpore sancti.
Quo facto, nostri festinauere reuerti.
O memoranda dies, o lux uotiue colenda,
Fines dignatur  patrios qua uisere sanctus!
Huius letitiam uix enarrare diei
Sufficiet quisquam, quisquam uix gaudia tanta,
Aduentus sancti que concutiebat ubique.
Ad quascunque etenim uenit processio uillas,
Obuia cunctorum procedit turba colonum,
Ac pre letitia gemitus ad sidera iactant.
Ante sed ad templum, quantum est spatium prope leuge,
Quam peruenissent, dux iam prefatus equino
Descendens dorso, nudis incedere plantis
 Incipit, et propriis scapulis portare feretrum,
Et secum plebis qui uisi nobiliores.
Illud tamque diu portat lacrymis madefactus,
Altari donec gaudens proprio imposuisset.
 Sed iam diuina quid sit uirtute peractum
Perpendat lector. Sancti meritis sociatis
Hec quam predixi facta est regressio sancti
Tempore quo plenis campus flauescit aristis.
Sed tot militibus que sufficerent quia tecta
Non fuerant, cultos sese sparsere per agros.
Dicere quis poterit fuerit quam diruta messis
Pene omnis, pedibus dum conculcatur equorum
Pars quedam, quedam dum pars depascitur ore?
Usta est pars etiam stabilita ardente culina
Partibus in multis, cocta radicitus herba.
Tandem discedunt, nuda tellure relicta.
Mira loquar: paucis transactis fere diebus,
Ecce incredibilis cepit succrescere messis
Fructifera, ac demum cum tempus et hora metendi
 Instaret, totos uideas flauescere campos,
Ac si nil damni regio perpessa fuisset.
Hec cernens meritis patrata fuisse Ricari,
Ad laudes Domini populus se contulit omnis.



II. Quod lapsi in puteum uixerunt uir mulierque.


In sancti mirum fuit et uirtutibus illud,
Ipsius festum quia plebs dum multa adiisset,
Forte secus templi introitum puteus fuit, ex quo
Iamdudum laticis penitus defecerat unda,
Os cuius ueteri fuerat de uimine clausum.
Ignari super hunc dum uadunt uir mulierque,
Ipsius in magnum lapsi cecidere profundum.
Quis dubitaret eos mortis discrimen obisse?
 Cernuntur tamen a putei conualle reducti,
Non solum uiui, toto sed corpore sani.



III. Quod uescens quidam piscis glutiuit aristam.


Exercebat ouans ex consuetudine  Palmas
Plebs Domini, quidam sumens cum clericus escam
Cum monachis, ortus non uili stirpe parentum,
Unius incautus piscis glutiuit aristam.
Angorem cuius sentiscens uespere facto
Tentat reiicere hanc ualeat si forte uomendo.
Sed quia non potuit, grauior fit luce sequenti.
Tertia namque dies pretendit deteriora,
Ac demum in quarta tractat de morte futura,
Disponens etiam fuerant que congrua uisa.
Abbas et fratres ueniant se uisere mandat:
Quis ad se ingressis tantum de morte locutus,
 Poscit cum monachis sepeliri quo mereatur.
Pro Domini Cena, quinta sed luce uerenda
Hunc sancti ad templum deducit turba parentum
 Tempore quo fratres celebrant solemnia misse:
Suffultusque uiris dextra leuaque duobus,
Iam ferme exspirans sanctam conscendit ad aram.
Cui postquam imposuit quosdam pro munere libros,
Nititur ut ualuit retro deflectere gressum.
Sed uix conuersus nutu tangente superno
Sensit aqua tepida perfundi corpore toto
Semet, et exclamat quia nil angoris habebat.
Ex hoc nos etiam tanquam de morte reducto
Letamur, Domino porrectis laudibus alto.



Iu. De fabro templi tecto qui corruit alto.


Ingeluinus erat lignorum cesor apud nos,
Qui templi solitus sarcire ruentia tecta,
Ardua presumens etiam conscendere plura.
 Hic Pasche in feriis templi campanar adiuit
Signi disruptum funem religare rogatus
Iniuncto officio sibimet sed rite peracto
Conatur tecti quoddam obturare foramen.
Sed deceptus spe qua se bene posse tenere
Credidit, a celso dilapsus culmine templi
Concidit, ac penitus horrendam mortem obiisset,
Parietis in partem nisi uis diuina tulisset:
Cuius porrecti lapides sic forte fuere,
Ut per circuitum posses incedere templi
Tutius utque per hos ualuisset figere gressus,
Desuper adiunctum munimen erat podiorum, etc.



u. Quod uixit templum scandens insana puella.


Unius in rabiem fuerat mens uersa puelle,
Que sensu prauo stimulante errabat ubique.
 Hec uille triuiis peragratis tempore noctis,
Dum matutinos uigiles essemus ad hymnos,
Ut mos est, portas templi aspiciens patefactas,
Intrat uociferans ac frendens horrida uerba.
Ad uocisque sonum torquens uestigia nostre,
Offendit scalam que transmittebat ad alta.
Eius per gradus conscendere nescia cepit:
Sed postquam ipsius cepit contingere summum
Per porrectarum sic discurrendo petrarum
Fracturas, sicut mos est, incessit amentum.
 Cui dubium est illam mortis subiisse ruinam
Quod tamen et fecit, mortis nec damna subiuit.
Quin etiam uadens ac discurrendo pererrans,
uenit ad introitum cochlee qua culmina templi,
Alta petebantur, quam longa est scandit et ipsam.
Post hec quid fecit, cuiusquam dicere lingua
uix dum sufficiet. Non cessat denique uoces
Edere terrificas, per gyrum et currere templi.
Nullus et a quanto fuerit seruata periclo.
Cognoscet penitus, nisi qui loca uiderit ipsa.
Nos uero stupidi et formidine sollicitati
Ipsius casu ne templum pollueretur.
Sed nondum fuerat quia tempus et hora loquendi
Astanti turbe certatim significare
Cepimus, ascendant, rapiant, secumque reducant.
 Nemo sed insanam presumpsit tangere sanus.
Sponte sua tandem gressus rediit per eosdem.



uI. De sancti famulis a uinclis sponte solutis  .




uII. A sancto frater sanatur fratre rogante.




uIII. Quod sancti in festo pluuie cessauerit unda.




IX. Predones sancti nequeunt accendere lignum.


Est quodam in pago Ambianense uocatus
Mons Desiderii  , uicus cui subiacet unus,
Ecclesia est cuius sancti sub honore dicata.
Contra hoc castellum bellum cepere Royenses:
Pluribus et uillis populatis, uicus aditur,
Qui, sicut dixi, templum sancti retinebat.
Hunc furia accensi predones aggrediuntur,
Non dubitaturi templum uiolare profani.
Forte secus templi sed stabat cereus aram:
 Hunc presumentes rapere, asportant abeuntes.
Sed postquam ad proprias sedes potuere reuerti,
Quam secum tulerant tentant accendere ceram:
Appositum sibi sed prorsus sic reppulit ignem,
Ac si in materiam lapidum conuersa fuisset.
Quod rursum tentant, rursumque frustra laborant.
Penitet hoc pacto sancti uiolasse secreta
Illos, ac celeres templo sublata remittunt.
Hec a nonnullis sic gesta fuisse feruntur,
Externus quamuis nobis locus ille fuisset.




CIRCA MEDIUM SAECULUM.
PAPIAS GRAMMATICUS.





NOTITIA.


 Papias grammaticus circa annum 1050 floruit, ut est in Chronico Alberici ms., non autem anno 1200,  ut male Thrithemius in libro De scriptoribus ecclesiasticis scribit. Alberici uerba sunt: Anno 1053,  anno decimo tertio imperatoris Henrici filii Conradi, Papias librum suum, uidelicet Elementarium doctrine Erudimentum, edidit: quod probatur per numerum annorum, ubi agit de etatibus seculi in prima littera, et enumerando pertingit ad hunc annum. In eo porro condendo decennium insumpsisse testantur uersus adscripti Papie in Aquicinetensi illo exemplari, et a uiro doctissimo mihique amicissimo Ioanne Mabillonio exscripti, quos hic apponam, ubi nescio quis Rainaldus nominatur, a quo hic codex anno Christi 1173 descriptus fuit.

Si durante die nunquam tenebresceret orbis,
   uisibus humanis nulla lucerna foret,
Sic in Scriptura qui prospicit omnia clare,
    Non eget istius commoditate libri.
Sed quoniam quiuis qui nouerit omnia non est,
   Est amplectendus omnibus iste liber.
Instar apis mella collecta labore decenni,
   Cunctis Papias ista legenda dedit.
At cibus ut noster de diuite ditior esset,
   Apposuit nobis has Rainaldus opes.
Ne tali nostra dulcedine mensa careret,
   Extitit eius in hoc officiosa manus.
Istud habe gratum munus Saluator, et illi
   Perpetuam requiem comparet iste labor.
Hunc amet, hunc relegat, hoc delectetur, et omni
   Hunc studio seruet, grex, Aquicinte, tuus.
Scripti tempus habet, qui Ihesu copulat annis
   Undecies centum septuaginta tribus.
 Noueris ista legens, quod pro mercede laboris
   Non aurum scriptor postulat, imo precem.
Ergo precem redde, quoniam pretiosius auro,
   Est prece deuota propitiare Deum.
Exstat autem istud Elementarium Papie fol. in membrana in bibliotheca nostra Lugduno-Bataua, inter mss. Codices Latinos num. 14, ut habet Catalogus librorum huius bibliothece editus in-4o Lugduni-Batauorum 1674, a Frederico Spanhemio, pag. 400, quem uide. Scripsisse etiam Papiam Epistolarum librum ad diuersos, auctor est Ioannes Trithemius loco citato. Preterea Elias Putschius edidit, inter grammaticos ueteres, Explicationes notarum ueterum ex Papie Glossario, quas in mss.  codicibus quos uidere contigit non animaduertit Carolus du Cange. Prostat uero eius Glossarium typis editum cura Bonini Mombritii, cuius sunt duo uolumina De uitis sanctorum, nempe uenetiis anno 1490, mense Aprili, die XIX. Sane non tam de nouo condidisse quam antea utcunque digestum Glossarium ac elaboratum auxisse, ipse innuere uidetur in prefatione his uerbis: Iam uero de huius artis nomine non pretermittendum uidetur, quod quidem etsi olim, quia uerbi et simpliciter unius alterius dictionis retinebat interpretationem, Glossarium uocaretur: iam uero definitionibus, et secundum regulas notationibus, sententiis quoque, et multis id genus superadditis, altius atque aptius Elementarium Doctrine erudimentum nominari poterit. Ita Carolus  du Fresne dominus du Cange in prefatione ad Glossarium medie et infime Latinitatis, § seu num. 44, pag. 36, qui § seu num. 46, p. 37, hec addit.

»Papiam excipit Ugutio Pisanus, qui longe fusius ac multa uocabulorum et accessione siue Glossarium siue Dictionarium auctius edidit, quod mss. in bibliothecis passim reperitur. Nam typis excusum non puto, quod cum ars typographica inuenta est, illud in scholis tunc haberetur, quod a Ioanne de Ianua ex Papia et Ugutione confectum est. Quis iste Ugutio fuerit, uel quo uixerit seculo, ex prefatione operis illius non percipimus; sed id docemur ex Chronico ms. Nonantulano, cuius uerba hic describemus: Per hec tempora  Agno Ugutio, natione Pisanus, episcopus Ferrariensis,  qui datus a sede apostolica coadiutor abbati monasterii Nonantulani prodigo homini, ex libro Papie, qui illic est, librum Deriuationum composuit. In prefatione uero consilium operis et nomen suum ita aperit. Opus igitur diuina fauente gratia componere statuimus, in quo pre aliis, uocabulorum significationes, significationum distinctiones, deriuationum origines, etymologiarum assignationes, et interpretationum reperientur expositiones: quorum ignorantia Latinitas naturaliter indiga quadam doctorum pigritia non modicum coarctatur. Nec hoc tantum ut uitream cenodoxie fragilitatem lucrifaciamus, adimplere conabimur, quantum ut omnium scientie litterarum inuigilantium communis inde utilitas  efflorescat. Nec minus descendat in mentem, nos in hoc opere perfectionem insinuatim adhibere, cum in humanis nichil ad unguem inueniatur expolitum, licet aliis de hac eadem re tractantibus quadam singulari perfectione, haud iniuria uideri possumus excellere. Nam hic paruulus delectabitur suauius. hic adultus uberius cibabitur, hic perfectus affluentius delectabitur: hic gymnosophiste triuiales, hic Didascali quadriuiales, hic legum professores, hic Theologie perscrutatores, hic Ecclesiarum proficient gubernatores. Hic supplebitur quicquid hactenus scientie defectu pretermissum est, hic elimabitur quicquid a longo tempore mala usurpatum est. Si quis querat operis huius quis actor fuerit, dicendum est, Deus. Si querat quod operis huius fuerit instrumentum,  respondendum est quod patria Pisanus, nomine Hugutio, quasi Eugetio, id est, bona terra, non tantum presentibus, sed etiam futuris: uel Hugutio, quasi uigitio, id est uirens terra, non solum sibi, sed etiam aliis. Eius obitum circa annum 1212 coniicit Ughellus in episcopis Ferrariensibus, cui hec de Ugutione haud nota fuerunt.« Hec uerbotenus Carolus du Fresne, dominus du Cange, locis citatis. Meminit quoque Papie grammatici Cornelius a Beughem in opusculo De incunabulis typographie uerbo Papias, pag. 103, cuius uocabularium inquit impressum olim Mediolani 1476 in-fol., uenetiis 1487, 1491 et 1496 in fol. Illum natione Lombardum, arte grammaticum, male cum Trithemio ad annum Christi 1200 claruisse scribit.




ANNO DOMINI MXLu.
ROTBERTUS LONDINENSIS EPISCOPUS.





NOTITIA HISTORICA.


Alwoldo episcopo, quem Willelmus Elfeuordum uocat, in sede Londinensi anno 1044 subrogatus est Rotbertus, Gemmeticensis abbas, agente Edwardo rege, a quo in Angliam accersitus fuerat, postmodum factus primas Cantuariensis. Cum Londonie pontificatum regeret, monasterii sui memor, multa eidem ornamenta contulit cum libro Sacramentorum, ad cuius calcem ascripsit chartam, quam infra exhibemus.





ROBERTI CHARTA.

 Notum sit omnibus, tam presentibus quam futuris per succedentia tempora fidelibus, quod ego Rotbertus, abbas Gemmeticensium prius, postmodum uero sancte Landoniorum sedis presul factus, dederim librum hunc sancte Marie in hoc mihi commisso monachorum Sancti Petri cenobio, ad honorem sanctorum quorum hic mentio agitur, et ob memoriale mei, ut hic in perpetuum habeatur.  Quem si quis ui, uel dolo, seu quoquo modo isti loco subtraxerit, anime sue, propter quod fecerit, detrimentum patiatur, atque de libro uiuentium deleatur, et cum iustis non scribatur; et seuerissima excommunicatione damnetur, qui uel unum de palliis que dedi isti loco, subtraxerit, siue alia ornamenta, candelabra argentea, seu aurum de tabula. Amen.




ANNO DOMINI MXLu.
GARCIAS MONACHUS S. MICHAELIS CUXASENSIS.





IN OPUSCULUM SUBSEQUENS ADMONITIO.


Baluze, dans son appendice au Marca hispanica , nous a donné un monument qui mérite d'être connu, quoique écrit en un style diffus, obscur et plein de fautes contre la grammaire. C'est l'ouurage de Garcias, moine de Saint-Michel de Coxane, ou Cusan, au diocèse d'Elne, auiourd'hui de Perpignan en Roussillon, lequel auait eu pour maître un certain Arnol, apparemment moine du même endroit, et qui écriuait en 1040. Cet écrit, assez prolixe, est adressé à Oliua, éuêque de uic, et en même temps abbé de Cusan. Carcias a entrepris de décrire l'origine de son monastere, et de faire connaître à la postérité la cérémonie de la dédicace de son église et le grand nombre de reliques qu'on y conseruait alors. L'énumération qu'il en a faite est accompagnée d'une notice assez iuste des saints de qui l'on croyait qu'elles étaient. II y a ioint une belle description du maître-autel qu'Oliua fit construire. Après quoi uient une exhortation que l'auteur auait faite à ses frères à la fète de la dédicace. De sorte que son écrit est composé de deux parties, l'une historique et l'autre morale.





GARCIAE MONACHI CUXASENSIS EPISTOLA AD OLIuAM EPISCOPUM AUSONENSEM De initiis monasterii Cuxasensis, et de sacris reliquiis in eo custoditis. 


  Gloriosissimo atque inter pios presules clementissimo Patri OLIuAE bonorum monachorum ultimus, sanctitatis autem uestre seruus, gratie uel potestatis, quoad uiuam, famulus GARCIAS, debite seruitutis obsequium, et eterne quietis incomparabile premium.

Omnipotens Deus, cum uisibilium atque inuisibilium substantiarum creaturas conderet, et causas uel actus rerum aduerteret, sue uirtutis emulatorem scilicet cupidum celestium gratiarum, ad laudem et gloriam suam, ante mundi constitutionem delegit hominem, qui mundani operis et animantium uniuersorum necessario uteret potestatem; cuius gratie uel similitudini totius humane uniuersitatis uos conferendum dedit cum corporee fragilitatis consortium  et omnium specierum, secundum amplitudinem uestri cordis, inexplebilem atque insatiabilem tribuit intellectum. Primum uidelicet uernantis etatis disciplinis pre exercitaminibus et multa sollicitudine in processu temporis laborare compulit, et sic ad omnem causam ex parentali successione pro iustitie meritis regendarum rerum pie prefecit, ut iugis exhibitio probabilium actuum coniungeret perceptio sublimium cogitatuum. Merito autem dispensatio uoluntatis paterne, spretis honoribus mundi, uos Ecclesie sue iterum donauit rectorem, ut imprudens et nimis imperitus sub manu et beatitudine uestra ubicunque secreti consilii haberet securitatem et lucri maioris summam defensionem. Quod experimento  copiosis et securis ipse cognoui, dum dilecti preceptoris uel in toto uestri familiaris Arnalli refugium et memorabile duce furtum, scilicet de instructione atque exaltatione Christique ac sanctorum eius pignorum conclusione, uel altaris nostri dedicatione, necne ignis exustione, uestri uero laboriosi operis restauratione, et iterum gloriose uallis benedictione, a destruentibus etiam irruptione, in quibus iussus feci sinceri amoris uestri officium, et Domini mei Michelis sensi adiutorium propitiatorii quoque coloribus et Euangelistarum figuris si assignaui, non uero concedente Christo in uestra salute fieri spero in melius maiora ex omnibus. Interim  precor ut hoc quod inculto sermone protuli non uituperes, ut emulus, sed uestrum lucentem ingenium uindicet ut beneuolus.

Nonnulla ergo que sunt inter chartulas descripta inueni, et ex ipsis quidquid luculentius inuenire potui aut multorum utilitate prona condere studui uoluntate ita: Quarto Kalendas Octobris celebritas dedicationis sancti archangeli Michelis cenobii Cuxasensis, quam etiam admodum in rerum rebus prudens, et ad docendam ex tempore plebem sufficiens, in ornatisque studiis per facile lucens, uuarinus, eiusdem fundi religiosus abbas, diuina reducente manu, una cum eiusdem diecesis presule signo et scientia Suniero, adiunctis diuersarum sedium episcopis, septem uiri numero, et nobilitate ac  prudentia prestantissimi. cum infinita multitudine nobilium potestate pollentium ac utriusque sexus diuersi ordinis clericorum atque plebium uarie dignitatis eminentissimo cetu, in gaudiis magnis actionibus gratiarum dedicauerunt illamque donis duplicibus in commune locupletauerunt, et regie dignitati cum muneribus et coronis copiam reddiderunt et eam in irrefragabili iuris perpetuitate esse inconuulsam aut cuiuscunque seruitii qualibet exsecutione liberam, ac in protelatione finium cum suis opibus stare semper dominam, quodque sanctiores eum ornasse templum ex magna parte uenerabilium sanctorum et maiores quicunque populorumque potentes, munerum largitate apprime ditatum, omnibusque  bonis pene sublimatum, utrique parti sacrosanctum Domino templum sacrauerunt. Unde etiam ex eadem ecclesia uel dedicatione sub tempore optabilis est recordatio paulatim et memoria amantibus cognosci tota ueritate. Et primo quam gloriose Deus locum et templum esse sibi effecerit, quamque Redemptoris nostri facilis miserendi clementia uotis adsit supplicantium, quoque modo locus ille inter primos totius orbis plenitudine et ueneratione fulgeat, paucis uerbis circumtollat. Enimuero antiquiora posteri memorie tradere laude et testimonio dignum est.

Igitur post tela apostolice ultionis sacratissimi  cenobii Sancti Andree apostoli et restaurationem que coram positis uidetur, et legitur sanctissimi Germani presulis diuine prouidentie quidem factum: clarissimus Pontius, uir eximie nobilitatis probabilisque uite, conuentum dominantis illius cenobii procurabat, hisque sub felicis memorie. Seniofredi comitis, qui iam spem suam in fructibus collocauerat bonis, et uiribus atque auctoritate potentior inerat, prouide armis patientie fulciretur, ac pre ceteris gratie sue in multis haberetur singularis, die quadam piis uerbis extulit eum dicens: Loco quo presidemus et paterne uigilantie officio dispensationis curam exhibemus, Creatorem omnium magnifice ledimus, quoniam rerum secularium magis uolumus ambitione distendi quam ad  reparandam gemine hostilitatis bellum et seue seditionis tumultus in prospectione temporalium [spiritualium] quod Deo placeat decertari. Et quidem nos post discrimina totius, ut ita dixerim, loci, post uirgam furoris Dei, improuisis causis plus uirtute quam religione ad usus omnium ex ineptis officiis decurrimus beatiores, et sine proprio sudore nostre manus ab omnibus laudantur potestate sublimiores. Ipse denique, sicut nostis, per aquas cedes magnas intulit, et ob meritum culpe miserabiliter superatus periit; sic quoque a uenerabilibus uiris ex benignitate iuratus et reformatus, regalibusque preceptis uel priuilegiis roboratus, per iussionem serenitatis nostre ad opus intermissum prestare duco supplementum quo diluuii impetus,  uel fulminum ictus possit ferre et inundationes pluuiarum in spem gaudii ualeat dare.

Ad quem ille: »Unde mihi nomen et laudis hostiam uel anime mee letitiam?« Est perparuula, inquit, non dicam ecclesia, sed oratorium ante templum domni Germani, Michelis archangeli titulo insignitum, qui aliquoties a frequentia omnium manet exclusum. Ipsi ergo totum corpus ecclesie cum habitatoribus suis, iuxta sensum atque sapientiam uestram, in uindictam patrie, in commodum perpetue militie, aduersus infructuosam malignitatem decenti honore funditus erigamus aulam. Tunc princeps quasi conceptam misericordiam festinus concessit, et ait: Licitum erit gloriosis precibus  omnibus prosequendum, ita ut sub nullius redigatur potestatem, et domus Domini in religionem et laudem uel uirtute Christi summique Michelis honore construatur infelicesque inimici per eumdem archangelum effugentur et persequantur potius quam participentur; et, ut merito loquar, sanctorum omnium primatem superbique Draconis uictorem decet ut eius ecclesiam sacram obtineat, potentiam et habeat sortem corone, et ipse belliger celsus presentis seculi sit salus et omni posteritati gentis nostre, dux, et defensor nouique prelii triumphator, et sibi parentium defensor benignus inueniatur.

Ita ergo in unum humanitatis sermonem diligentissime ponentes, uir dignus, angelico solatio forte  munitus, iecit fundamentum ex uulgaribus saxis popularibusque quadris luculentissime; quam cum altius materiam eius in longitudine usque in triginta tres cubitos, et in latitudine pene in quadraginta palmas eleuasset, tandem in excellentia arcus elegantissime demisit, causa in prosperis inuidente; quoniam, ut ait quidam, felicitas subiecta est semper aduersis, pertransientque eam plurimi, et multiplex erit scientia.

Eius in loco nempe rapitur, ut decuit, angelus uel celestis homo uuarinus identidem exstruens basilicam, parietes succincto opere in magnificentia fabrice cum admiratione mirabili in sublime erexit, fastigia uero culminis proceritate simul trabium et ornamentorum claritudine illa uenustissime operuit.  Prima quoque edes sancti sanctorum, que et presbyterium dicitur, et ipsa planities grato opere facta; supra quam magni principis Michelis altare in quatuor pulcherrimis columnis, ex agonoscemate factis, honore condigno statuit. Tote quippe illarum frontes artificis exterius peritia polite, interius uero excauate; in quibus aram mensuram uastioris grossitudinis, et, ut ita dicam, tredecim semipedis longa et nouem ampla, omnibusque columnis ad eam introitus. Ipsa autem intus ac foris nichil quod animus aut oculi mirentur minus pre albedine nimia. In medium siquidem altaris uiuifice crucis modum intercludit terrigenum, et profundiori loco in inuisibiliorem quem ipse Hierosolymis et Rome uel in aliquibus locis munus datis, aliquando magnis pretiis  acquisierat, uisus est ordiri. In altiori nempe gradu plurima quibus idem locus excellebat, sanctorum pignora, et que a religiosis uiris date sunt reliquie, tota mentis intuitu totaque cordis deuotione, benedicentes Dei nostri clementiam, sepelierunt. Denique is de quo supra retulimus chorus reuerendorum presulum innumerosa congeries aduocatorum constructum altare mysticis spiritualium sanctificationum carismatibus, et sacri carismatis unctionibus delibutum ad immolandam Redemptoris nostri hostiam cum ipsius inuocatione muneris magnisque totius ordinis laudibus erexerunt. In altaribus interim ecclesie nomini suo cuique reliquias miserunt; et unde semper laudandi essent perpetualiter usu  ecclesiastice tradiderunt succedentibus queque tam pro stabilitate regni terreni quam pro facilitate regni celestis.

Ex maiori altari reliquiis ita memorie mandauerunt: sunt in hoc uenerabili altari imprimis reliquie illius salutifere crucis in qua Rex celorum, Dominus noster Dei Filius, totius mundi passionis sacramentum compleuit et munus remissionis pro mortalium uita pertulit. Insunt reliquie de uelamine pannis quibus suscepte Incarnationis decorem puerili in corpore obsitus mansit homo et Deus. Sunt reliquie de sudario capitis Domini, in quo laborem passionis eius ab celsitudine diuinitatis disiungitur, et infirmitas nostre cognitionis ab eius potentia tormentorum labore figuratur. Insunt reliquie de linteo,  unde Deus et Homo sua membra circumdedit et discipulorum suorum pedes humiliter abluens tersit. Sunt reliquie de sepulcro, ubi Dominica caro, iuxta naturam, quieuit et uiuificans mortem nostram ex ipso a mortuis resurrexit. Insunt reliquie de presepi, in quo infantilia membra Dei Domini pia Mater. secundum serui formam. reclinauit. Sunt reliquie ex fragmentis illius panis unde quinque millia hominum ex quinque panibus et duobus piscibus in deserto satiauerat Christus. Insunt reliquie de uestimento beatissime uirginis Marie, que sacramentum diuine incarnationis specietenus clausit, et uiuificans Dei uerbum in utero concepit et genuit. Sunt reliquie ipsius gloriosi archangeli Michelis, ex pallio scilicet eius sancte memorie. Insunt reliquie ex  capillis beati precursoris et Baptiste Ioannis, qui ab Herode propter fraternum quod prohibuit uiolare connubium carcere et uinculis mancipatur, et ad petitionem mulierum pro Redemptoris nostri testimonio capite plectitur. Sunt reliquie de barba et corporale simul, et cruce S. Petri apostoli, qui in confessione unigeniti Filii Dei accepit primatum in fundamento domus Domini, et primus sacerdotalem cathedram urbis Rome, sub Nerone Cesare, cruci affixus capite, ut ipse uoluit, ad terram uerso martyrio coronatur, et ibi digno honore sepelitur. Insunt reliquie apostoli Pauli, qui inter apostolos dignitatem meruit apostolatus, et in uera religione gentium magister appositus, pro ueritate Christi a Nerone capite truncatur, et in urbe Roma, pari memoria,  ut sanctus Petrus, ueneratur. Sunt reliquie sancte Andree apostoli, qui Scythiam et Achaiam predicationis gratia tenuit, et in ciuitate Patras sub Aegea proconsule cruci, ligatis manibus et pedibus funibusque toto corpore tensus, biduo inibi superuiuens, fine beato occubuit. Insunt reliquie beati Iacobi apostoli, qui decollatus est ab Herode Hierosolymis, cuius ossa ad Hispanias translata, in ultimis earum finibus, uidelicet contra mare Britannicum, celeberrima ueneratione excolitur.

Sunt reliquie beati Bartholomei apostoli, qui, apud Indiam Euangelium Christi predicans, usque ad titulum passionis sue populis scientie lumen monstrauit et pro fidei integritate gladio cesus occubuit;  indeque Beneuentum translatus, pia fidelium ueneratione celebratur. Insunt reliquie sancti Marci euangeliste, qui primus Alexandrie cathedram tenuit, et Ecclesiam Aegypti fide et industria sua fundauit; et ad ultimum tentus a paganis, misso fune in collo eius, martyr ad celestia regna est uocatus, et a uiris religiosis apud insulam uenetie deputatus. Sunt reliquie protomartyris Stephani, qui ab apostolis est diaconus ordinatus, et a Iudeis et principibus sacerdotum in Ierusalem lapidatus, martyr obdormiuit in Domino. Insunt reliquie sancti Ignatii Antiochene Ecclesie episcopi, qui post Petrum apostolum eiusdem Ecclesie tertius, commouente Traiano imperatore, damnatus est ad bestias, et sub eodem principe per multa tormentorum genera passus, iacet  in eadem ciuitate. Sunt reliquie beati Clementis qui quartus post Petrum Romanam rexit Ecclesiam, et sub persecutione Traiani trans Pontum mare in eremo, quod adiacet ciuitati Chersone, relegatur exsilio; ligataque ad collum eius anchora, et precipitatus in maris medio, eius memoria usque hodie inibi custoditur. Sunt reliquie sancti Apollinaris episcopi et martyris, qui ab Antiochia secutus apostolum Petrum, ab urbe Roma ab eodem apostolo missus Rauennam, sub uespasiano Cesare, martyrium consummauit. Insunt reliquie beati Sebastiani, qui sub persecutione Diocletiani et Maximiani imperatorum, post principatum prime cohortis et fugitiui seculi blandimenta, sagittis perforatus a militibus, et fustigatus, Rome martyr peruenit ad Christum.  Sunt reliquie sancti uincentii martyris et lauite, qui cum sancto ualerio episcopo suo, in Cesara-augusta ciuitate ualentie, plurima per uincula carceris maceratus, sub Daciano infatigabilem spiritum martyr Christi reddidit. Insunt reliquie sancti Mauritii, qui fuit primicerius legionis illius que sub Maximiano in ciuitate Seduno, loco Agauno, pro Christo gloriosissime coronati sunt. Sunt reliquie beati uictoris, qui, apud Massiliam crudelissime cesus ac suspensus, et taureis cruciatus, et in molam pistoriam missus, martyrium consummauit.

Insunt reliquie sancti Saturnini, qui, apud Tolosam, temporibus Decii, in Capitolio eiusdem urbis a paganis tentus tauroque ad uictimam preparato  funibus religatus, et a summo Capitolio per omnes gradus precipitatus, dignam Christo animam exhalauit, inibique requiescit. Sunt reliquie sancti Marcelli, qui, equuleo suspensus ac fustibus maceratus, apud Spoletum est martyrium passus. Insunt reliquie beati Iuliani, qui, ab insequentibus persecutoribus tentus, desecto gutture, morte horribili necatus est apud Briuatense territorium. Sunt reliquie S. Laurentii archidiaconi, qui, post multas sectiones uerberum, ferreo cratere distentus, post longa et multiplici pena cruciatus; insuper exposita melos carbonum sub Decio ualeriano, illustris Roma pium retinet secum. Sunt reliquie sancti Stephani pape et martyris, qui Rome, sub ualeriano et Gallieno imperatoribus, in sua decollatus est sede. Insunt  reliquie sancti Hyppoliti, qui, exemplo martyris Laurentii extentus, fustibus et cardis diu cesus, ligatis pedibus ad colla indomitorum equorum per carductum et tribulos tractus, Rome emisit beatum spiritum. Sunt reliquie sancti Apulei, qui, relicto Simone Mago, doctrine apostoli Petri se tradidit, et Aureliano consulari uiro martyrii coronam Rome compleuit. Insunt reliquie sancti uitalis, qui apud Rauennam post nimia tormenta capitalem accepit palmam. Sunt reliquie B. Agapiti, qui, apud Prenestinam ciuitatem gladio cesus est. Insunt reliquie sancti Mercurii, qui in castris secularibus militans, uerus et spiritualis miles, in morte Iuliani, impiissimi Augusti, preclarissimus exstitit propugnator, ut legitur in Gestis Basilii episcopi. Sunt reliquie  beati Lanteberti, qui Tungrensi uilla publica ab iniquissimis uiris improuise intra domum ecclesie martyrio coronatur. Insunt reliquie sancti Fabii martyris, qui, cum ferre uexilla presidialia recusaret, Cesaree a furibundo iudice capitali sententia condemnatur. Sunt reliquie beati Proiecti martyris et episcopi Aruernensis. Insunt reliquie sancti Fortunati martyris apud Aquileiam passi. Sunt reliquie beati Nazarii, quem Anolinus sub rabie persecutionis diu maceratum et afflictum gladio feriri iussit apud Mediolanum. Sunt reliquie beati Longini, militis et martyris, qui lancea latus Domini pendentis in cruce aperuit. Insunt reliquie sancti Protasii, qui apud Mediolanum capitis abscisione martyrium consummauit. Insunt reliquie sancti  Prisci martyris apud Capuam quiescentis. Sunt reliquie beati Antonini, qui honore dignitatis Domini illustri martyrium apud Apamiam sustinuit. Insunt reliquie sancti Cypriani episcopi et martyris, qui, sub Galerio proconsule, apud Africam, Carthagine, amore Christi animatus, gladioque percussus, martyr migrauit ad Dominum. Sunt reliquie sancti Lucii, qui apud Africam, sub Decio et ualeriano, exsurgente persecutionis rabie, cum multis confessionis agonem consummauit. Insunt reliquie beati Dionysii, qui, apud Parisium sanctum opus fideliter exsecutus, a prefecto Fescennio Sisinnio comprehensus martyrium portauit. Sunt reliquie sancti Alexandri, qui, apud Lugdunum crucis affixus patibulo, spiritum exanimatus emisit. Insunt reliquie  beati Oroncii martyris, qui, apud Ebredunensem ciuitatem corporalem mortem contemnens, coronam uite adeptus est. Sunt reliquie sancti Tiberii, qui tempore Diocletiani uariis tormentis cruciatus, in territorio Agathensi martyrium compleuit. Insunt reliquie sancti Saluatoris in memoriis piorum fulgentis in regno Christi.

Sunt reliquie beati Genesii martyris, qui apud Arelatem deprehensus ab apparitoribus atque in ripa fluminis Rhodani decollatus est. Sunt reliquie sancti Felicis, qui, apud Gerundam catenis grauioribus uinctus, per totas plateas ab indomitis mulis tractus, manibus post tergum ligatis in maris profundo mersus, illustre martyrium peregit. Insunt reliquie  beati Cucuphatis martyris, qui, grauissime tortus et catenis astrictus, in craticula superextensus, sub Galerio et Maximiano ac Rufino, Barchinone est passus. Sunt reliquie sanctorum martyrum Masse Candide, qui, tempore ualeriani et Gallieni Christum Dei Filium fatentes eiecti sunt in ignem apud Carthaginem. Insunt reliquie beatorum Cosme et Damiani, qui, post toleratos fustes, equuleum, ignes, sagittarum ictus, sub preside Lysia apud Aegeam gladio animaduersi sunt. Sunt reliquie sanctorum Iusti et Pastoris, qui, cum adhuc pueri litteris imbuerentur, proiectis in schola tabulis, sponte ad martyrium cucurrerunt, unde et in campo laudabili a carnificibus extra ciuitatem Compluto iugulati sunt. Insunt reliquie sancti Martini, summi et incomprehensibilis  uiri Turonice ciuitatis episcopi, Sunt reliquie beati Brictii ciuitate Turonis admirande sanctitatis uiri. Insunt reliquie sancti Ambrosii Mediolanensis episcopi, cuius flores eloquii redolent per totam Ecclesiam mundi. Sunt reliquie beati Gregorii dialogi, qui pontifex Rome ordinatus celibem uitam duxit. Insunt reliquie sancti Syri episcopi, qui apud Papiam fide credentium populorum fundatam Ecclesiam glorioso fine requiescit. Sunt reliquie beati Gunterandi regis Francorum, qui spiritualibus actionibus exstitit conspicuus, et apud urbem Cabillonensem miraculis manet clarus. Insunt reliquie sancti Pauli episcopi, qui, apud urbem Narbonam predicationis officium non segniter impleuit, et ibi clarus miraculis quiescit. Sunt reliquie beati Trophimi,  qui apud Arelatem urbem Gallie innumeras uirtutes fecit, et illic in pace obdormiuit. Insunt reliquie beati Seueri presbyteri, qui ingentem paganorum multitudinem ad fidem Christi conuertit, apud urbem uiennam. Sunt reliquie sancti Hilarii Pictauis episcopi, genere et miraculis clari. Sunt reliquie sancti Felicis, Nolane urbis presbyteri, in Pincis digne sepulti. Insunt reliquie sancti Medardi, ciuitatis Suessionis episcopi, et confessoris. Sunt reliquie beati Martialis apud urbem Lemouicensem admirande sanctitatis et religionis uiri. Insunt reliquie sancti Maximini episcopi ciuitate Treuiris gloriosi. Sunt reliquie de capillis beati Saluii, qui uirtutibus et miraculis Albiensis quiescit. Insunt reliquie ex  capillis sancti Cesarii diaconi iuxta urbem Terracinam sepulti. Sunt reliquie beati Paulini episcopi eruditione et copiosa uite sanctitate apud Nolam Campanie. Insunt reliquie sancti Germani apud Parisium uirtutibus et miraculis gloriosi. Sunt reliquie sancti Hilarii Carcacensis episcopi magne uirtutis uiri.

Insunt reliquie beati Lupi, qui orando Trecas muniuit. Sunt reliquie sancti Eusebii ciuitate uercellis episcopi. Insunt reliquie beati Philberti abbatis in territorio Rodomensi, in omni puritate et animi uirtutibus clari. Sunt reliquie sancti Egidii abbatis in territorio Nemausensi signis illustrissimi et sanctitate. Insunt reliquie sancti Ugberti regis, apud Italiam magnis uirtutibus et optimis studiis prediti  uiri. Sunt reliquie beati Leudegarii Augustodunensis episcopi. Insunt reliquie sancti Germani Capuani episcopi, uerbis et uirtutibus ornati. Sunt reliquie beati Geraldi, in habitu Christiane religionis multiplicia operati. Sunt reliquie sancti Firmini apud Uzetiam sanctitate et patientia ac fide laudabilis. Sunt reliquie sancte Agnetis, que ignibus iniecta et Rome sub Symphronio gladio est percussa. Insunt reliquie sancte Agathe uirginis, que post alapas et carcerem, post equuleum et tortiones, post mamillarum abscissionem, post uolutationem in testulis et carbonibus, in carcere consummata est. Sunt reliquie sancte Segoline, optime femine et miro opere gloriose. Insunt reliquie sancte Eulalie, que, iussu Daciani presidis plurima tormenta perpessa, nouissime  in equuleo suspensa et exungulata, faculis ardentibus ex utroque latere appositis hausto igne spiritum reddit, apud Emeritam Hispanie. Sunt reliquie sancte Leocadie uirginis, que apud Toletum, dira carceris custodia, genibus in oratione positis, impollutum Christo spiritum tradidit. Insunt reliquie sancte Eulalie martyris, que passa est sub Daciano in ciuitate Barchinona.

Hanc ergo Ecclesiam, post euolutionem octuagesimi septimi anni, edificationis sue et Domini Iesu Christi a Natiuitate millesimi quadragesimi regebat, nostri seculi laudum titulo preclarus, uite ac morum probitate cunctis charus, eruditione filiorum et gratia maximus Oliua, soliditatem sancte fidei ueraciter tenens et in sincera cordis deuotione amplectens.  uoluit pignus humanitatis Domini nostri et tantorum fidelium eius oculis carneis ponderari; sed construxit propitiatorium, ut beatus Moyses super altare, artifici magisterio, ac felicitatis compos; ad contuendum uniuersitatis Deum, ut condignum fuit, tanti decoris illud disposuit ut oculi intuentium in eius specie uix satiarentur. Bases, inquam, iuxta unius hominis incessum quatuor a calce procul altaris posuit, totidemque columnas e marmore rubicundi coloris e singularibus saxis in pedibus septem uoluntaria fortitudine erexit, explicite in oraculo Cherubim glorie obrumbrantia sacre uenerationis figurans, et in columnis martyrum gloriam premonstrans. Qui corporis passione rubicundi, spiritus puritate candidi per undam baptismatis uel cruoris  sui uenerunt ad incrementa frugum iustitie Dei, doctorumque caterua, qui constantia fortitudinis uel zelo rectitudinis in basibus sustentant plebem iunctam summo capiti in unitate fidei. Super capita etiam columnarum, ut candorem ecclesiastice castitatis imprimeret, ac spiritualium gratiarum flores proficientibus meritis uanos timores tolleret, ex albo marmore capitella statuit, foliato corpore et floribus diuersarum modum. Desuper autem, ut ordo habebat, de lignis sectis in utraque parte propitiatorii contra se inuicem positas columnas habentes tres semicubitos ambientes arcus infra iuncturas uel secto et serrato ligno uirtutes sanctorum innexuit, que mutuo sibi quasi ad fenestras uersa uiee, alter in altero proficuos fructus in arboream sustollerent firmitatem.  Inter iuncturas autem arcus in arcemque ascensus fenestras in omni genere specierum siue operum multitudine diligentissima, pictura uariatas substrauit. Sculpsit quoque in gyro per quadrum, ita ut facie ad faciem se uiderent, dolatili ligno imagines quatuor euangelistarum, subiitque eos infra status forme superioris et reclinationem arcus inferioris, sic ut aspectus eorum in quatuor mundi partes Euangelii gratia concordaret, altiori uero gradu Agnum eorum aspicerent. Interiori namque ambitu, non ad pompam et claritudinem uulgi, opulentissimus presul, sed in laude duodecim apostolorum bonique illorum Magistri uirtutem pretiosi ligni ordines XIII adfixit, ut apostoli inter semitas iustorum  ab intus Filium hominis in spiritu glorie sue illustrarent, ac sancta animalia exterius Agnum Dei, per cuncta tempora, in una dominatione stantem proferrent, et intus uel foris eterni Regis tribunal et solium mysterii reuelationibus familiariter adornarent, atque pia munera offerentes in Christo unum corpus efficerent.

Omnem enim materiam intrinsecus et extrinsecus in proceram celsitudinem fecit surgere, et manibus artificum faciem angulosque sic exornauit, ut nusquam iunctura paginis appareret. Ipse quoque iam pridem spatium quod fuerat post altare uenerandi Michelis argumento et munificentia singulari amplexus est, et disposite in sanctum Domini opus a foris super reuerenda martyrum ualentini,  Flamidiani, atque confessoris Nazarii corpora ad locum nunc condigne uenerantur, pulchro et ornato opere beate genitricis Marie et archangelorum Dei in crypta, que ad Presepium dicitur, exstruxit ecclesiam, ita ut ex utroque uirginis latere summi Dei angeli, tante Dei Matris gloriam laudibus siue meritis, in obsequium noue salutationis, a dextris eius, Gabriel conceptum partus nuntiet, ac a sinistris uirginalis glorie plenitudinem splendidus Raphel affirmet. Ad pedes etiam, seu in sinu, causa famulatus circumsepsit, et hinc inde martyres sepeliuit, qui de se uel languentium salute dicerent: »Ecce, iste Deus, fortitudo nostra.« A facie autem Regine, ut est terribilis ac diuinus Michel, tanquam ad tuitionem sui Filium ante tempora  natum fidelibus et omnibus ad se uenientibus assignauit dicens: Inuenietis infantem pannis inuolutum et positum in presepio : Ergo ut Altitonanti decentia in uere fidei confessione domus possideret maternum partus, et in suo ordine, quasi ad officium uirginis, sanctorum decus loco inferiori pretulit, et ad instar regalis throni, non usque ad summum templi pinnaculum, sed iuxta mensuram spatii fecit cenaculum maximi et mirandi operis, qui diuideret oraculum a priori parte templi, et ibi beate et indiuidue Trinitatis clarum altare coram multis testibus piis manibus dedicauit, ut uice Mater et Filius omnibus diebus predicarentur ac continua laudatione mortalium adorarentur. Cui utrique operi ut confitentibus  penitentie sanctificationem daret, bono ordine ad sanctorum pignora ab intus tuta premisit ostiola, ut omnibus essent in unum, qui soli Deo in preclaris premiis est manifestatum. Ad uidendum igitur Sancte Trinitatis altare intra Sancta sanctorum gradus apte locauit, ut facile dilaberentur qui ascendere uel descendere tentauissent.

Itaque iuuit eum in omnibus quidam bone fame monachus, iter sequens magistri, ut ille Oliba, quique erat summe patientie ac mansuetudinis uir, et sub eo uigilantissime in uarias actiones tandem domum custodiebat. Hec, karissimi, nos in presentis festi nostri gaudium de factura templi pauca ex pluribus dicere libuit, quatenus et miranda domus  Domini fabrica delectaret auditum, et dilecta Deo ciuitas aptaret ingentia tecta infra fidei edificium ex sacrata autem uisibili ara ad interiorem altare uite ordine transeuntes succendamus odoramento beneuolentie, misericordie, iustitie, benignitate, mansuetudine, sobrietate, in agnitione uero mysterii Dei Patris exaltetur unctus lapis ornamento pure confessionis. Sit uniuscuiusque nostrum cor altare, sint puritas uel castitas uiui lapides, sit timor Domini peruigil custos, et fides sacerdos, ut intra Domini tabernaculum nichil inueniatur fedum, nil intromittatur indignum. Abscedat cum passionibus et aduersitatibus suis diabolus, et intreat cum benedictionibus et diuitiis plenitudinis Christus. Intus siquidem subtile Domini iudicium aspiciamus, et  in hac nostra, imo Dei ciuitate, quam in percussione ignis iudicio iustitie Deus humilem ostendit, ex tempore cum uirtutibus rememoreramus. Hic ergo locus figuram et speciem congruentem adhuc non acceperat, cum a prefatis uiris propriis sumptibus ac muneribus maxime est decoratus infra fines Gallie et Hispanie, inter sinum, et, ut patenter dicam, conspectum celeberrimi et nominatissimi montis Canegonis, Litterani suauissimi fluuioli uallis uidelicet longanimiter porrecta, uerbo autem Dei ex protectione mirabiliter uisitata, et magnanimiter uarietatis uel edificationis membra distincta. Quod a Deo probatur, quoniam insignia pulchritudinis arboribus et paradisis undique ornata nemoribus cernitur, ut angeli ciues in ea  degentes, beatorum spiritus periculum antecedentis mali tollentes credantur. uallis etiam in qua nec frigus hiemalis, nec sol estatis nimis nocere consueuit, quia obumbrat ei gratia spiritualis et copioso munere liberalitatis uel redundantia pacis, et, ut clementi sermone restringam, tempus habitatoribus plene etatis, ut ueniant ad maturitatem perfectionis. Ipsi etenim delectantur lenitate prudentie, splendore fidei, confessionis decore, iustitie pulchritudine, ubertate misericordie, ut singuli animamarum munilia in Deum spectent.

Omnes, inquam, pio amore se inuicem diligunt, inuicem fouent, et quasi unum corpus diuersa membra sustentant debite fraternitatis. In aduersis siquidem  rebus aut contrariorum accensus tandiu diuinum exposcunt presidium, quousque summa ui atque inclinatione inimicos in Deum et homines confundunt, magna sui supplicatione ac archangeli benignitate protecti. Etenim laude habendi sunt quos religiosiores reddit presentia archangelorum et reos testimonia comprouincialium sinistre persuasionis inclamantium. Omnes se ipsos decipiunt cum Domus Domini ab illis inhoneste leditur uel deturpatur, et mellifluam uel uberrimam mundi gloriam percipiunt, et paterne uirtutis uel pietatis nichil simile agunt, sed bona et optima in deliciis decerpunt ac deglutiunt, omnes uani ac tumidi et furibundi, in nequitia dediti. Super his autem non est qui Deum auscultet uel intelligat, nec non est qui  studium boni adhibeat, uel qui alium in timore Domini flectat et introducat. Omnes que terrena sunt sapiunt, indisciplinate appetentes redundantia superfluentium. Patres qui ibi conuersati sunt certauerunt in tota iustitia et in omni timore Domini. Unde ab omnibus felices audiebant: »uos estis benedictus grex Christi, uos estis electorum filii, uos estis dilectio Dei et proximi, uos estis columne sub celo, qui temporaliter statis uelut angeli super terram. Corpus quippe gestatis humanum, opus autem perficitis angelorum.« ue in reuersa quisquis et fide secundum casum alteritatem dicens, et nou attendens quia Deus omnium uirtutum semper fines priorum connectit principiis secundorum: uerbi enim gratia, ut neutros predicabili claritate monstraret,  uigilia apparitionis Christi calamitas ignis extra ecclesie aulam locum omnem liquefecit, sicut circum se ignem uidentibus adiuuare idem uel exstinguere nemo conatus est, aut quod reliquum esset saluum habere, uel in saluationem uiuentium ad opinabile bonum erigere. Dei quippe sententia et beati Michelis clementia qui ignis iam dudum damnauerat maxime admirabile tam exstructionis genere quam magnitudinis itemque munificentie in singulis rebus et glorie intus uel foris, nunc est edificatum persplendide. Reuera enim appetibilis priuilegio insula, que est portio terre ornamentum, et totius patrie in multis supplementum, regionis uero proprie salutare dat auxilium prudentibus et indoctis, paruis et magnis, siue rusticis, promeritorum  qualitate obtinet honestatis culmen summum. Insula puris honestisque preceptis ac dulcedine benedictionis inclyta, dignitatis uel rectitudinis ad reuerentia ciuium sincera, insula in munimen omnium constipata cauernis et fistulis, fontibus, et aurifluis riuis, segetibus et uineis eminenter gloriosa; que nisi et astantium meritis fuerit uiolata, nobilitatis sue uiribus in Deum seruatur pacis oleo linita. Quamuis autem decertantibus sit in lato angustior, in premium uincentibus eius sinus in immensa longitudine manet amplior.

Age ergo festiuum diem, turba fidelis letabundis animis induere fortitudinem, et iubila exsultatione, quoniam tui merores in gaudium sunt mutati, et  triste habitum in amictum letitie uersum est. Parietem enim discordie quem edificauerat diabolus, parietem effodit, et petram non commouit, fundamenta Ecclesie excussit, et turrem immobilem non elisit; lapides deiecit, et radices non euellit; unctionem uidit, et templi fortitudinem mox deseruit. Lugeat ac erubescat ueternosus predo predam amisisse, quia impletum uidemus quod propheta uaticinante audiuimus. Equidem inquit, captiuitas a forte tolletur, et quod ablatum fuerat, a robusto saluabitur. Dicamus sane omnes: Gloria in excelsis Deo, et in terra pax hominibus bone uoluntatis . Euigilemus prorsus et nos, qui habitu uel aspectu hanc conuersationem angelicam promeruimus, et nullo modo a speranda clementia, quoniam primicerium  angelorum et Christi mirabilium primatem de die in diem quisquis nostrum contemplari ualet; a quo totius fidei nostre unius beneficii premia conquirat, et omnis conquisitionis profligatio in omnium rerum uiuentium ac non uiuentium, immobilium quoque et moueri ualentium, corpore uel specie, forma uel genere famulantes, concordi definitione optemus ut proprium uigorem, sed proprie uel ordinem magnum, siue honestatis consuetudinem releuet, et angelice dignitati uel humane deuotioni ubique pax et ueritas custodiat. Nostrum etiam posse et necesse in eius laude et admiratione totum subleuemus, corporisque uisus et mentis recessus huc illucque non diuertamus, ut diuersitas secularium ab electione unitatis nostre omnium uoluntates atque consensus  perdurare cognoscat; hodie quoque celsius quando Rex regum ad Filii sui nuptias inuitauit nos. Nuptie parate sunt, inquit, et altilia nostra immolata,  Sponsus cum claritate et magnificentia in thalamo residet, et cum gaudio intrantes recipit. Priusquam ianue claudantur, uelocitate pedum apud principem nostrum concurramus, ne nobis foris remanere contingat. Libenter enim splendorem glorie figuramque substantie in sanctis suis glorificemus, et ob reparationem panem et uinum aqua mistum assumendum in formam pristinam in diuino amore participemus, ac totis desideriis illum in quo sunt omnia amemus, cuius passionis imitatione immolati et coronati sunt illi quorum quotidie presentiam ueneramur. Celebrem in anniuersaria templi portemus festiuitatem, et distincte choros reboantibus hymnis lampadibusque accensis in laudem sanctorum pulchram uocem leuemus et mentem ad eum qui cum  Patre et Spiritu sancto, trinus et unus Deus, uiuit et regnat in euum et in omnia secula seculorum. Amen.




CIRCA MEDIUM SAECULUM.
DOMINICUS GRADENSIS ET AQUILEIENSIS IN DITIONE uENETA PATRIARCHA.





DOMINICI EPISTOLA AD PETRUM PATRIARCHAM ANTIOCHENUM.


 Excellentissime sancte sedis Ecclesie Antiochensium presidi eminenti patriarche, magno et apostolico uiro, DOMINICUS Dei gratia Gradensis et Aquileiensis Ecclesie patriarcha.

1. Admonemus, omnis desiderii ac reuerentie uoto, cum proposito fidelissimi obsequii, nostre reuerentia et amicitia honorari et coli Ecclesiam tuam, que nostre matris Romane Ecclesie soror esse cognoscitur, atque fundatoris sui meritis, Petri uidelicet apostolorum principis, post secundam predicatur. His igitur omissis, fama pietatis tue, fide ac opere plene ipsam se ubique proclamans, cogit nos humilem tibi reuerentiam reddere; nec non te per uiam Domini incedente, uestigia tua sequi.

2. Nos ergo in septentrionali zona longissimis  terre marisque interuallis diuisi, animi tamen amore coniuncti, uestre sanctitatis notitie agglutinari cupimus, mutui amoris nobis participationem rependenti. Quapropter indicamus nostram Ecclesiam a beati Marci euangeliste preconio sumpsisse originem; item beato Petro constituente, honorem patriarchici nominis intra Italiam duntaxat habuisse; et in Romano conuentu, consessionem ecumenici pape dextram obtinuisse, Cuius quidem rei ordinem uobis plenius futuro tempore ostendemus, postquam ex mutuo rescripti usu, de iis que ad fidem pertinent ad inuicem declarauerimus. Modo tantum uestre probitatis amore capti, ad solam notitiam uestram  peruenire festinamus; caritatem perfectam inter nos fundaturi, supra quam in posterum que Dei sunt excelsius edificabimus.

3. Attamen hoc paternitati uestre tacere non possumus, quod a clero Constantinopolitano sanctam Romanam Ecclesiam uituperari audiuimus. Reprehendunt igitur sacratissima azyma, que in corpore Christi sanctificamus et sumimus; atque in hoc nos expertes illius corporis astruunt, et ab unitate Ecclesie iudicant separatos; quod nimirum absque mistione fermenti Eucaristiam sacrificemus, ubi nos unitatem catholice Ecclesie seruare sine quolibet schismate cupientes; maxime azymorum consuetudinem, non solum apostolica sed etiam ipsamet Domini retinemus traditione. Tamen quia  fermentati panis sacra commistio a sanctissimis orthodoxisque Patribus Orientalium Ecclesiarum accepta creditur, ac legitime tanta utramque consuetudinem fideliter intelligamus, intellectuque spiritali salubriter confirmemus. Nam fermenti et farine commistio, qua Orientis utuntur Ecclesie, incarnati uerbi declarat substantiam; simplex uero massa azymorum quam Romana tenet Ecclesia. puritatem humane carnis, quam placuit diuinitati sibi unire, citra controuersiam representat.

4. Itaque redargui debent a uestra paternitate qui adeo impudenter sacris apostolicisque sanctionibus contradicunt; et in quo edificare arbitrantur,  non solum edificata destruunt, sed et fundamentum ipsum effodiunt. Frustra quippe beatissimi Petrus et Paulus in Italia predicarunt, si Occidentalis Ecclesia beatitudine sempiterne uite priuatur; ad quam nemo perueniet, nisi particeps fuerit corporis et sanguinis Christi, sicut ipse contestatus est: Nisi comederitis carnem Filii hominis, et sanguinem eius  biberitis, non habebitis uitam in uobis . Si ergo infermentati panis oblatio corpus Christi non est, omnes nos alicui sumus a uita. Proinde his a sanctitate tua breuiter intellectis, iuxta nostri amoris signa, postulamus uestri quoque animi documenta nobis rescribi.




uolume back matter






ORDO RERUM QUAE IN HOC TOMO CONTINENTUR.


 ADEMARUS, CeNOBII S. CIBARDI ENGOLISMENSIS MONACHUS.

    Notitia historica et bibliographica. 9
    ADEMARI CHRONICON. 9
    COMMEMORATIO ABBATUM LEMOuICENSIUM BASILICAE S. MARTIALIS. 80
    EPISTOLA DE APOSTOLATUS. MARTIALIS. 88
    FRAGMENTUM SERMONIS. 112
    CARMEN ACROSTICHON. 114
    DUBIA.
    Sermones tres Ademari, ut uidetur, in concilio Lemouicensi celebrato anno 994. 116

BERNARDUS SCHOLASTICUS ANDEGAuENSIS.
    Notitia historica et litteraria. 123
    DE MIRACULIS S. FIDIS. 127
    EPISTOLA AD FULBERTUM. 130
    CAP. I.---De Witberto, cuius oculos radicitus euulsos sancta Fides redintegrauit. 131
    CAP. II.---De mulo resuscitato. 137
    CAP. III.---Item simile miraculum. 137
    CAP. Iu.---De annulo negato et postea sancte Fidi reddito. 138
    CAP. u.---De manicis aureis. 139
    CAP. uI.---De muliere que usurpauit annulum quem altera moriens sancte Fidi reliquerat. 140
    CAP. uII.---De improbo mercatore. 140
    CAP. uIII.---De puero in quo quadruplum gestum est miraculum. 141
    CAP. IX.---Item de ceco et claudo. 142
    CAP. X.---De eo qui a suspendio furcarum sancte Fidis auxilio liberatus est. 142
    CAP. XI.---De eo cui ad conterendum ferreos compedes sancta Fides martellum attulit. 144
    CAP. XII.---De eo qui, premonitus a sancta Fide, per fenestram turris saltu euasit. Et de mirabili asino. 145
    CAP. XIII.---De quodam Raimundo; qualiter naufragatus fuerit et sancte Fidis auxilio liberatus sit. 148
    CAP. XIu.---De peregrino capto et singulato, subitoque sancte Fidis auxilio liberato. 151
    CAP. Xu.---De adolescentulo resuscitato. 152
    CAP. XuI.---De eo qui filios suos, uirtute sancte Fidis fretus, per ignem transire faciebat. 153
    CAP. XuII.---De oculo equi per uirtutem sancte Fidis restituto. 154
    CAP. XuIII.---De mortuo resuscitato. 155
    CAP. XIX.---De Raimundo, qui a compedibus et catena solutus est. 157
    CAP. XX.---De mulo resuscitato. 160
    CAP. XXI.---De milite qui ab intestinorum inordinatis motibus fatigabatur. 161
    CAP. XXII.---De quadam matrona que contra sanctam Fidem impie agens mirabiliter interiit. 62

FULBERTUS CARNOTENSIS EPISCOPUS.
    Notitia historica et litteraria. 163
    Notitia altera. 167
    FULBERTI EPISTOLAE. 189
    TRACTATUS IN CAP. XII ACT. APOST. 277
    TRACTATUS CONTRA IUDAEOS. 305
     SERMONES AD POPULUM. 317
    HYMNI ET CARMINA ECCLESIASTICA. 339
    I.---Hymnus seu prosa, de sancto Pantaleone. 339
    II.---De sancto Fiato hymnus. 341
    III.---Prosa de Natiuitate Domini. 342
    Iu.---Hymnus de Trinitate. 342
    u.---In festo sancti Aegidii abbatis, ad matutinum inuitatorium. 343
    uI.---De matutinis Laudibus responsoria. 343
    uII.---Prosa et alia responsoria. 343
    uIII.---Prosa de diuo Martino. 344
    IX.---De sancto Lamberto. 344
    X.---Pro rege. 344
    XI.---De Beata uirgine. 345
    XII.---De sancta Cruce. 345
    XIII.---De timore, spe et amore. 345
    XIu.---De eadem re breuius. 346
    Xu.---Fulbertus de seipso. 346
    XuI.---Idem de seipso. 347
    XuII.---De signis et mensibus, et diebus et horis compendium computi. 347
    XuIII.---De Philomela. 348
    XIX.---De sancto Caranno. 349
    XX.---Hymnus. 349
    XXI.---Castitatis gradus. 349
    XXII.---Precatio ad Deum. 350
    XXIII.---Preces alie. 350
    XXIu.---Hymnus. 350
    XXu.---Legenda. 350
    XXuI.---Hymnus. 351
    XXuII.---Hymnus paschalis. 352
    DE UNCIA ET PARTIBUS EIUS ET DE SCRUPULO. 353
    PROCLAMATIO antequam dicant Pax Domini, composita a domino Fulberto pro aduersariis Ecclesie. 353
    S. FULBERTI DIPLOMATA. 355
    uITA S. AUTBERTI. 355
    APPENDIX AD OPERA S. FULBERTI. 369
    Diplomata nonnulla ex chartulario abbatie S. Petri Carnotensis excerpta. 369
    I.---De uiui no Willelmi pro cuiusdam serui sui interfectione seruituti addicto. 369
    II.---De alodo Calidi Montis. 369
    III.---De ecclesia de Rescolio date Sancto Petro a comite Richardo. 370
    Iu.---De ecclesia Wadonis curtis data Sancto Petro a Rogenario. 371
    u.---De alodo Selucellarum dato a Gausfrido et Ioscelino filio. 371
    uI.---De Guerpo Ursiuillaris ecclesie. 372
    uII.---Laus uite monastice. 373

GUIDO ARETINUS ABBAS S. CRUCIS AuELLANAE.
    Notitia historica. 375
    Notitia litteraria. 377
    MICROLOGUS GUIDONIS DE DISCIPLINA ARTIS MUSICAE. 379
    Epistola Guidonis monachi ac musici ad Teutaldum episcopum suum, de disciplina artis musice. 379
     Incipit prologus eiusdem in musicam. 381
    Incipiunt capitula. 381
    CAPUT I.---Quid faciat qui se ad disciplinam musice artis parat? 382
    CAP. II.---Que uel quales sint note, uel quot? 382
    CAP. III.---De dispositione earum in monochordo. 382
    CAP. Iu.---Quibus sex modis sibi inuicem uoces iungantur. 384
    CAP. u.---De diapason et cur tantum septem sint note. 384
    CAP. uI.---De diuisionibus uocum, et interpretationibus earum. 385
    CAP. uII.---De modis quatuor et affinitatibus uocum. 386
    CAP. uIII.---De aliis affinitatibus uocum, et b et [Figure: [Symbol] 1Kb] . 387
    CAP IX.---De similitudine uocum in cantu, quarum diapason sola perfecta est. 387
    CAP. X.---De Modis et falsi meli agnitione et correctione. 389
    CAP. XI.---Que uox, et quare in cantu obtineat principatum. 390
    CAP. XII.---De diuisione quatuor modorum in octo. 391
    CAP. XIII.---De octo modorum agnitione, a cumine et grauitate. 392
    CAP. XIu.---De tropis et uirtute musice. 393
    CAP. Xu.---De commoda componenda modulatione. 394
    CAP. XuI.---De multiplici uarietate sonorum et neumarium. 396
    CAP. XuII.---Quod ad cantum redigetur omne quod scribitur. 399
    CAP. XuIII.---De diaphonia, id est, organi precepto. 399
    CAP. XIX.---Dicte diaphonie per exempla probatio. 403
    CAP. XX.---Quomodo musica ex malleorum sonitu sit inuenta. 404
    GUIDONIS uERSUS de musice explanatione suique nominis ordine. 405
    MUSICAE GUIDONIS REGULAE RHYTHMICAE. 405
    De diuisionibus. 407
    Que uoces e euari uel grauari possint. 408
    De uocum discriminibus. 408
    De quatuor modis uocum. 408
    De uicinitate uocum per quatuor modos. 408
    De similitudine uocis prime et quinte. 408
    Item de quatuor tropis in octo dispertitis. 408
    Item de authentis et plagis. 408
    De finalibus. 409
    ALIAE REGULAE DE IGNOTO CANTU. 413
    Epilogus.---De modorum formulis et cantuum qualitatibus. 416
    Capitula.---1. De motione et uocis a cumine, seu grauitate. 417
    2. De integritate et diminutione. 417
    3. De consonantia, seu minus conuenientia uocum earumdem. 417
    4. De affinitatibus diuersarum uocum. De proprio uel adiectiuo accidenti unicuique. 418
    5. De modorum quatuor generibus eorumque partitione cum differentibus distinctionibus. 418
    6. De formulis differentiarum, et earum proprietatibus. 418
    EPISTOLA GUIDONIS. Micheli monacho de ignoto cantu. 423
    TRACTATUS GUIDONIS correctorum multorum errorum, qui fiunt in cantu Gregoriano in multis locis. 431
    Quomodo de arithmetica procedit musica. 435
    De uocibus uII. 437
    De Tropis siue tonis. 437
    Qualiter diapason species construuntur. 439
    De agnitione quatuor modorum. 440
    De inuentione Synemenon. 441
    De speciebus diatessaron. 441
    De speciebus diapente. 441
    De proprietatibus troporum. 441
    Ubi tetrachordum et diezeuxis. 441
    De uI symphoniis. 441
    De cognatione proti et tetrardi. 443

ANNALES HILDESHEIMENSES, QUEDLINBURGENSES WEISSEMBURGENSES ET LAMBERTI.
    Pars prior. 443
    Pars altera. 484

 DUDO DECANUS S. QUINTINI uIROMANDENSIS.
    Notitia historica. 605
    DE MORIBUS ET ACTIS PRIMORUM NORMANNIAE DUCUM LIBRI TRES. 607
    LIBER PRIMUS.---HASTINGUS 619
    LIBER SECUNDUS.---ROLLO. 627
    LIBER TERTIUS.---GUILLELMUS. 655

GAUSLINUS BITURICENSIS ARCHIEPISCOPUS.
    Notitia historica et litteraria. 751
    EPISTOLAE. 755
    EPISTOLA I.---Ad Robertum regem.---De causis pluuie sanguinis. 766
    EPIST. II.---Ad Olibam Ausonensem episcopum.---De morte Bernardi, comitis, Bisuldunensis, Olibe fratris. 766
    SERMO DE S. MARTIALI. 767

ADALBERO LAUDUNENSIS EPISCOPUS.
    Notitia historica. 767
    Notitia litteraria. 769
    CARMEN AD ROTBERTUM REGEM FRANCORUM. 771
    Adriani ualesii note. 787

GUILLELMUS u DUX AQUITANIAE.
    Notitia historica. 823
    EPISTOLAE. 827
    EPISTOLA I.---Guillelmi ad Maginfredum marchionem et eius uxorem. 827
    EPIST. II.---Guillelmi ad Leonem uercellensem episcopum. 828
    EPIST. III.---Leonis uercellensis episcopi ad Guillelmum ducem. 829
    EPIST. Iu.---Guillelmi ad Leonem episcopum uercellensem. 829
    EPIST. u.---Guillelmi ad Fulbertum Carnotensem episcopum. 830
    EPIST. uI.---Guillelmi ad Aribertum abbatem. 831
    EPIST. uII.---Guillelmi ad Hildegarium. 832
    GUILLELMI DIPLOMA. 831

GUILLELMUS I ABBAS S. GERMANI A PRATIS.
    Notitia historica. 833
    EPISTOLA AD FRATRES. 835

GUILLELMUS ABBAS S. BENIGNI DIuIONENSIS.
    Notitia historica. 835
    uita sancti Guillelmi. 851
    uita altera. 851
    Guillelmi epistole due ad Ioannem XIX papam. 869
    Guillelmi epistola ad Odilonem Cluniacensem abbatem.---De obitu Willelmi Burgundie comitis, de morte Richardi Normannorum comitis et de rebus maxime ad uizeliacense cenobium pertinentibus. 869
    Priuilegium pro monasterio Fructuariensi. 871
    APPENDIX AD SANCTUM GUILLELMUM. 873
    Annales S. Benigni Diuionensis. 873

ROBERTUS, REX FRANCORUM.
    Notitia historica. 897
    Notitia litteraria. 901
    uita Roberti regis. 903
    ROBERTI REGIS EPISTOLAE. 935
    EPISTOLA I.---Roberti ad Leothericum Senonensem archiepiscopum. 935
    EPIST. II.---Ad Gauzlinum Bituricensem archiepiscopum. 935
    EPIST. III.---Gauzlini Bituricensis archiepiscopi ad Robertum regem. 936
    EPIST. Iu.---Fulconis Andegauorum comitis ad Robertum regem. 938
    EPIST. u.---Odonis comitis ad Robertum regem. 938
    HYMNI ET RESPONSORIA. 939
    I.---Hymnus de Spiritu sancto. 939
    II.---Hymnus in tempore paschali. 940
    III.---Item hymnus in tempore paschali. 941
    Iu.---Prosa in Ascensione Domini. 941
    u.---Prosa in die Pentecostes. 942
    uI.---Responsorium. 943
    uII.---In eodem festo aliud responsorium. 943
    uIII.---In Septuagesima. 943
    IX.---In Quadragesima. 943
    Dominica in Passione. 943
    X.---Tempore paschali. 943
    XI.---In die Ascensionis Domini. 943
    XII.---In die Pentecostes. 944
     XIII.---In die festo sacramento Eucaristie. 944
    In eodem festo, aliud responsorum. 944
    In eodem festo, aliud responsorium. 944
    XIu.---In Dedicatione templi. 944
    In eodem festo, aliud responsorium. 944
    Xu.---De pluribus martyribus. 944
    XuI.---Responsorium in Aduentu Domini. 944
    XuII.---Responsorium in uigilia Natiuitatis Domini. 945
    XuIII.---Responsorium in Natiuitate Domini.---De beata uirgine. 945
    In Purificatione beate Marie. 945
    XIX.---In commemoratione beate uirginis. 946.
    In Natiuitate B. uirginis. 946
    ROBERTI REGIS DIPLOMATA. 945
    I.---Hugonis atque Roberti regum diploma de electione abbatum et ecclesia Sancti Leodegarii de Campellis. 945
    II.---Roberti regis preceptum pro confirmatione rerum quas Burchardus comes et Ramaldus episcopus Fossatensi monasterio tradiderunt. 947
    III.---Roberti regis preceptum, quo superiorum regum aliorumque concessiones cenobio Sancti Germani Antissiodorensi factas confirmat. 948
    Iu. Diploma Roberti regis Francorum pro monasterio Sancti Maglorii Parisiensis. 950
    u.---Roberti regis priuilegium pro monasterio Fiscamnensi.---Restitutionem monachorum Fiscamni a Richardo comite factam et donationes eidem loco ab eo factas confirmat. 952
    uI.---Roberti regis diploma, quo confirmatur fundatio Bellimontis parthenonis prope Turonos. 953
    uII.---Diploma Roberti regis Francorum pro Corbeiensi monasterio.---Reprimit iniquas Elfredi de Enera, aduocati Corbeiensis, consuetudines et oppressiones. 955
    uIII.---Preceptum Roberti regis, pro capellam Sancti Ioannis euangeliste, in Aedna ciuitate sitam, Flauiniacensibus monachis confert ad preces Amadei abbatis. 956
    uIII .---Preceptum Roberti regis Francorum de constructis castellis Monte-Basone atque Mirebello, et ne inde aliquod inferatur incommodum monachis Cormeriacensibus. 957
    IX.---Priuilegium Roberti regis pro monasterio Cormeriacensi. 959
    X.---Roberti Francorum regis diploma pro restitutione monasterii Latiniacensis. 960
    XI.---Roberti regis priuilegium pro Miciasensi monasterio. 961
    XII.---Roberti regis priuilegium pro ecclesia S. Martini, petente S. Guillelmo, abbate S. Benigni Diuionensis. 965
    XIII.---Roberti regis preceptum pro monasterio Belimontis pro Turonos. 966
    XIu.---Roberti regis et Constantie regine charta de donatione predii prope uermeriam, facta abbatie Compendiensi. 968

MEGINFREDUS MAGDEBURGENSIS MAGISTER ET PRAEPOSITUS.
    Notitia in Meginfredum. 969
    DE uITA B. EMMERAMMI LIBER UNUS. 969

ARNOLDUS EX COMITE uOHBURGENSI EMMERAMMENSIS MONACHUS ET DECANUS.
    Notitia in Arnoldum.---Aetas, patria, natales, res geste, scripta. 985
    ARNOLDI DE MIRACULIS ET MEMORIA B. EMMERAMMI LIBRI DUO. 989
    LIBER PRIMUS. 995
    CAP. I.---De episcopis uel ducibus Pagnarie, et de hereticis per sanctum Bonifacium ab ea expulsis, nec non miraculis ad sepulcrum beati Emmerammi frequentatis, atque de secunda illius translatione. 995
    CAP. II.---De muliere adultera que martyris ecclesiam nullatenus ingredi potuit, antequam per confessionem ad penitentiam se purgauit. 998
    CAP. III.---De homine a latronibus capto, et bis uenundato, qui post exilium trienne patriam reuisens, cum grandi miraculo se presentauit beato Emmerammo 999
    CAP. Iu.---De puella que integrum annum permansit ieiuna et ad memoriam martyris est communi uite restituta. 1001
    CAP. u.---De beneficiis principum seu comitum iudicumque donariis sancto Emmerammo collatis, et de triumpho mirabili, quem Arnolfus imperator euidentissimo eiusdem testis adiutorio obtinuit. 1002
    CAP. uI.---De Tutone episcopo spiritu prophetie ditato, et de rege Cuonrado apud sanctum Emmerammum  pro incauta iussione morbo grauate. 1005
    CAP. uII.---De homine qui in conuiuio principis renuens caritatem martyris, colapho percussus est terrifico. 1006
    CAP. uIII.---De monacho sancti Emmerammi qui in periculis maris eum sibi adesse sensit per beneficia liberatoris. 1007
    CAP. IX.---De apostata monacho bis a demone correpto, ac toties precibus et meritis beati Emmerammi liberato. 1007
    CAP. X.---De quodam demoniaco a legione miserabiliter possesso. qui gratia Saluatoris mirabiliter salutem reddidit ad memoriam martyris Christi. 1008
    CAP. XI.---De quodam stirpigena Lantperti tyranni, qui una hora bina cecitate prohibitus est ingredi ecclesiam martyris Christi. 1009
    CAP. XII.---De miseriis quibus usque in presens afficieuntur homines tyrannice posteritatis, et de quorumdam eiusdem stirpis conuersione humilique oblatione, ac Adalrammi duritia uirtute martyris mirum in modum mollificata. 1009
    CAP. XIII.---De duodecim uiris, qui iurauerant contra ius in altare martyris multiplici pena consumptis. 1010
    CAP. XIu.---De hoc quod contigit in quadam muliercula, pro furto calicis paralysi multata et apud sanctum Emmerammum mirifice sanata. 1011
    CAP. Xu.---De eo quod et Iudei minime diffitentur, miracula in ecclesia sancti Emmerammi sepissime facta. 1013
    CAP. XuI.---De paralytico apud sanctum Emmerammum curato. 1014
    CAP. XuII.---De obitu Michelis episcopi, et de signo campani. 1015
    LIBER SECUNDUS. 1021
    HOMILIA DE OCTO BEATITUDINIBUS. 1089
    APPENDIX AD ARNOLDUM. 1093
    I.---Descriptio censuum, prouentuum ac fructuum ex prediis monasterii S. Emmerammi. 1093
    II.---Annales sancti Emmerammi Ratisponensis. 1103

ARIBO MOGUNTINUS ARCHIEPISCOPUS.
    Notitia historica. 1109
    Concilium Salegunstadiense in causa discipline ecclesiastice celebratum anno Redemptoris nostri 1022, tempore Benedicti pape et Henrici imperatoris, presidente Aribone. 1109

EBALUS REMENSIS ARCHIEPISCOPUS.
    Notitia historica. 1109
    CHARTA PRO CeNOBIO MOSOMENSI. 1111
    Cleri Nouiomensis et Tornacensis epistola ad episcopos prouincie Remensis, de episcopo eligendo. 1111

IOANNES XIX PAPA.
    Notitia historica. 1113
    Notitia diplomatica. 1115
    EPISTOLAE ET DIPLOMATA. 1115
    I.---Ioannis XIX pape priuilegium pro Ecclesia Portuensi. 1115
    II.---Ioannes XIX Bisantio archiepiscopo Canusino [i. e. Barensi] pallium concedit iuraque eius confirmat. 1123
    III.---Bulla Ioannis XIX pape ad omnes reges, episcopos, duces, comites, etc. 1124
    Iu.---Ioannes XIX Ecclesie Silue Candide possessiones, petente. Petro episcopo, confirmat. 1125
    u.---Ioannes XIX in concilio Petrum, episcopum silue candide, accepta uirga, de uniuersa terra omnium Ecclesiarum Galerie inuestit. 1132
    uI.---Priuilegium Ioannis pape XIX pro monasterio Cluniacensi---Declarat se confirmare omnia monasteria et loca ad Cluniacense monasterium pertinentia, et ei ab aliquibus fidelibus Christianis, regibus, episcopis, ducibus, seu principibus antea concessa. Prohibet quoque ne quis episcopus, uel sacerdos, pro aliqua ordinatione seu consecratione ecclesie, presbyterorum aut diaconorum, missarumque celebratione, nisi ab abbate Cluniacensi inuitatus, ueniat Cluniacum; sed liceat monachis Cluniacensibus cuiuscunque uoluerint ordinationis gradum suscipere ubicunque suo placuerit abbati. Similiter uetat ne quis episcopus uel sacerdos possit excommunicare fratres Cluniacenses ubicunque positos. Decernit preterea Cluniacense monasterium omnibus ad se ob salutem confugientibus fore misericordie sinum; et statuit quod si aliquis cuiuscunque obligatus anathemate idem monasterium expetierit, siue pro corporis sepultura, seu alterius sue utilitatis, et salutis gratia, benigniter excipiatur oleo medicamenti salutaris fouendus. Denique delinit electionem abbatis Cluniacensis pertinere ad congregationem ipsius loci. 1135
    uII.---Ioannis XIX epistola ad Popponem patriarcham Aquileiensem. 1137
     uIII---Ioannes XIX Ecclesie Tiburtine bona iuraque, petente Benedicto episcopo, confirmat. 1139
    IX.---Ioannes XIX in synodo patriarchatum Gradensem, sub potestatem Popponis patriarche Aquileiensis contra ius fasque redactum, Ursoni patriarche Gradensi restituit. 1140
    X.---Ioannis XIX pape epistola ad Petrum episcopum Gerundensem de priuilegio pallii. 1143
    XI.---Epistola Ioannis pape XIX ad Robertum regem Francorum de immunitate Cluniacensis monasterii. 1145
    XII.---Epistola Ioannis XIX pape ad Gauslenum episcopum Matisconensem pro tuenda libertate et immunitate monasterii Cluniacensis ab omni iurisdictione episcopali. 1146
    XIII.---Epistola Ioannis XIX pape ad Bochardum archiepiscopum Lugdunensem pro immunitate Cluniacensis monasterii. 1146
    XIu.---Ioannes XIX monasterii Fuldensis priuilegia, petente Richardo abbate, confirmat. 1147
    Xu.---Epistola Ioannis XIX ad Iordanum Lemouicensem episcopum, ceterosque Galliarum episcopos, de S. Martialis apostolatu. 1149
    XuI.---Ioannis XIX epistola ad S. Odilonem Cluniacensem abbatem. Redarguit quod Lugdunensem archiepiscopatum recusauerit. 1150
    XuII.---Littere absolutionis Hugoni Antissiodorensi episcopo, a Ioanne XIX concesse. 1151
    XuIII.---Ioannis XIX pape ad Bardonem archiepiscopum Moguntinum epistola. 1152
    XIX.---Ioannes XIX sedem episcopalem Ciza Numburgum translatam rogatu Hildeuardi episcopi confirmat. 1153
    XX.---Epistola Ioannis XIX pro monasterio S. Ioannis Angeriaco. 1154
    XXI.---Epistola Ioannis XIX pape ad Guillelmum comitem. 1155
    XXII.---Ioannis XIX epistola qua omnes »bonum facientes« excitat ut in restituendam ecclesiam Magalonensem incumbant. 1156
    EPISTOLAE DIuERSORUM AD IOANNEM. 1155
    I.---Epistola S. Guillelmi, abbatis S. Benigni Diuionensis, ad Ioannem XIX.---Monet eum ne Ecclesiam Constantinopolitanam Uniuersalis nomen sibi attribuere patiatur. 1155
    II.---Eiusdem ad eumdem.---Inuehitur in Simoniacos. 1157
    III.---Halinardi abbatis sancti Benigni epistola ad Ioannem papam XIX. 1157
    Iu.---Epistola Iordani episcopi Lemouicensis ad Benedictum papam uIII, de non ponendo S. Martiali in numero apostolorum. 1158

S. GODEHARDUS EPISCOPUS HILDESHEIMENSIS.
    uita Sancti Godehardi auctore Wolfero, eius equali et discipulo, eiusdem Ecclesie canonico. 1165
    Miracula decem a S. Godehardo facta, dum adhuc esset abbas. 1201
    I.---De quodam febricitante, quem sanauit in Bauaria. 1201
    II.---De quadam monacho, quem precibus suis a febre acutissima liberauit. 1201
    III.---De quadam iuuencula a molestia febrium liberata. 1202
    Iu.---De quodam scholare sanato a simili febrium molestia. 1202
    u.---De iuuene submerso, meritis sancti Godehardi resuscitato. 1203
    uI.---De muliere in partu laborante et orationibus sancti a dolore partus liberata. 1204
    uII.---De quodam quem in uia socium habebat, qui cadens crus fregit, sed sanctus uir subito eum sanauit. 1204
    uIII.---De muliere ceca, quam ipse illuminauit cum Deo. 1205
    IX.---De obsessa sanata meritis sancti Godehardi. 1205
    X.---De puero multum hebete, quem oratione sua docilem fecit. 1206
    XI.---De mortuis qui ad preceptum sancti presulis surrexerunt de sepulcris, exeuntes de ecclesia, quia excommunicati, quod uiui facere noluerunt. 1206
    Canonizatio et translatio S. Godehardi. 1207
    Quomodo beatus Godehardus in sanctorum numerum sit relatus, et de miraculis subsequentibus. 1207
    Appendix. 1225
    Postremum miraculum editionis Lipsiane, uite breuioris. 1227
    Appendix altera. 1227
    Miracula in exteris prouinciis facta, in quas delate sunt S. Godehardi reliquie. 1227
     SANCTI GODEHARDI EPISTOLAE. 1229
    Epistola I Ad Nideraltahenses.---Nuntiat quomodo a Tegernseensibus exceptus sit, optatque ut mutua precum communio inter utrosque sit. 1229
    EPIST. II. Ad Theodulum episcopum.---Non cupiditate nec ambitione, sed obedientia principi prestanda se ad monasterii Tegernseensis regimem accessisse. 1229
    EPIST. III. Ad Azelinum abbatem Lunetacensem.---Ut quam primum se episcopo Patauiensi sistat. 1231
    EPIST. Iu. Ad quamdam abbatissam. 1231
    EPIST. u. Tegernseensium ad Godehardum episcopum Hildesheimensem.---Indicant se, post Albinum, Ellingerum in abbatem iterum elegisse. 1232
    APPENDIX AD SANCTUM GODEHARDUM. 1233
    Chronicon Hildesheimense. 1233

CATWALLONUS ROTHONENSIS ABBAS.
    Notitia historica. 1281
    CATWALLONI EPISTOLAE.
    Epistola I. Ad Hildegardem, Andegauorum ducem, Fulconis Nerre coniugem. 1281
    Epistola II. Ad Letgardem abbatissam S. Marie de Charitate.---Gratias agit ob litteras sibi missas at eamdem abbatissa, que ab eo precum subsidia petierat. 1283

FROUMUNDUS CeNOBITA TEGERNSENSIS.
    FROUMUNDI EPISTOLAE. 1283
    I. Ad Gozpertum abbatem Tegernseensem.---Scribit se suum a monasterio S. Magni discessum non preuidisse, et membranas ad scribendum petit. 1283
    II. Ad eumdem.---Iurat se quomdam librum non abstulisse. 1285
    III. Ad Ruotkerum abbatem Herbipolensem.---Tuetur se aduersus acerbiores eius litteras.
    Iu. Regimbaldi monachi, forte Sancti Emmerammensis, epistola ad Froumundum.---Illi remittit Persium et pro uariis beneficiis gratias agit. 1286
    u. Idem eidem.---Rogat ut sibi significet quid de quodam itinere uelit. Membranas petit, etc. 1286
    uI. Idem ad eumdem et alios.---Cur ad eos non inuiserit? De libellis quibusdam, etc. 1287
    uII. Froumundi ad Pabonem monachum.---Pro uestimentis quibus se a frigo re defendat. 1287
    uIII. Ad R.  monachum.---Hortatur ad perseuerantiam in statu monastico, seque Cluniacensium precibus iuuari postulat. 1287
    IX. Ad eumdem Froumundus.---Rogat ut sibi exemplum Horatii pete transmittat. 1288
    X. Ad eumdem.---Cecum nepotem ad recipiendum uisum rogat ante altare sancti antistitis presentari. Conqueratur de suo libro sordide habito, etc. 1288
    XI. Ad eumdem.---Petit sibi pemata Statii transmitti. 1289
    XII. Ad Gauzpertum abbatem Tegernseensem.---Quo in statu predia monasterii perlustrata inuenerit 1289
    XIII. Ad Meginhesmum magistrum.---Eum ad ex promendas ingenii uires hortatur. 1289
    XIu. Ad Peringerum abbatem suum.---ueniam et commeatum petit, quo sibi fas sit persoluere uota sua in ciuitate Augustana. 1289
    Xu. Ad eumdem.---De administratione Ecclesie sibi commisse. 1289
    XuI. Ad eumdem forte.---De quibusdam libris a se redditis. 1290
    FROUMUNDI PeMATICA. 1291
    I.---In imaginem Crucifixi. 1291
    II.---Ad Pabonem. 1291
    III.---Pro caligis hirsutis, quantumuis uilibus, ad abbatem. 1291
    Iu.---Pro Pachone infirmo. 1291
    u.---In eos qui Froumundum ad suscipiendum presbyteri ordinem urgebant. 1292
    uI.---In Gehardum Saxo atrociter puerum ferientem. 1293
    uII.---Ad Lintoldum episcopum Augustanum. 1293
    uIII.---Epitaphium Ilise seu Elise matris. 1293
    IX.---In aduentum Henrici ducis Boiarie. 1294
    X.---Ad eumdem. Precatur faustum iter et reditum. 1295
    XI.---Ad eumdem. Eiusdem fere argumenti. 1295
    XII.---Ad S. Henricum et fratrem eius Brunonem. Reditum in patriam gratulatur, illumque rogat ut Tegernseenses in gratiam recipiat. 1295
    XIII.---De eodem carmen uotiuum. 1296
    XIu.---In duodecim apostolos Domini 1297
    Xu.---In natali Domini et baptisma. 1297
    XuI.---Ad S. Godehardum abbatem Tegernseensem, cui cum ceteris fratribus bene precatur. 1298
    XuII.---In filium uidue Naimitice a Christo ad uitam ressuscitatam. 1298
     XuIII.---In hydropicum a Christo in die Sabbati sanatum. 1299
    XIX.---In Christum, paralyticum sanantem. 1299
    XX.---Ad Peringerum abbatem Tegernseensem. 1300
    XXI.---Probe factis premia, male patratis penam exspectandam esse. 1301
    XXII.---Ad Meginhelmum aduersus superbos. 1301
    XXIII.---Ad Christum Saluatorem mundi, de cede SS. Innocentum. 1301
    XXIu.---Epitaphium Rihkeri. 1302
    XXu.---uersus in librum Dictaminum ad se collectum. 1302
    XXuI.---uersus Wdalperti in codicem Psalmorum. 1303
    XXuII.---Apologia pro schola Wirtzburgensi eiusque magistro aduersus quemdam calumniatorem. 1303

EBERHARDUS ABBAS TEGERNSEENSIS.
    EBERHARDI EPISTOLAE. 1307
    I.---Ad fratrem suum, quem adhuc uiuere gaudet, et ad se inuitat. 1307
    II.---Ad Udalricum comitem. Rogat ne grauiter ferat quod eo non interrogato Sigihardum monasterii sui aduocatum delegerit, etc. 1309
    III.---Ad Godehardum, ut uidetur, abbatem Nideraltah, cui fratrem Eginonem commendat. 1309
    Iu.---Ad Henricum Boiarie ducem. Se infirmitate corporis impediri quominus ad eum proficiscatur, rogareque ut Udalricum comitem sui monasterii aduocatum constituat, etc. 1309
    u.---Ad Theomonem seu Diemonem comitem, ut monasterii predia ad Hallam sita protegere, ac ab iniquis inuasoribus defendere dignetur. 1310
    uI.---Ad eumdem ut presentium latorem aut aliquo honesto officio munerari, aut eidem ueniam alium Dominum demerendi dare ne grauetur. 1310
    uII.---Ad H. Remittit ei quemdam fratrem, et ut huius diligentem curam habeat adhortatur. 1310
    uIII.---Ad Engelbertum ep. Frisingensem de obitu Otperti monachi, quem precibus iuuari rogat. 1311
    IX.---Ad Iuditham illustrem feminam, quam rogat ut afflicte ualetudini sue medicinam consulere ne grauetur. 1311
    X.---Ad Wigonem decanum Phyuhwagensem, a quo suffragio orationum, aliisque caritatis officiis, que abeunti sibi addixerat, iuuari postulat. 1311
    XI.---Ad Henricum regem. Implorat eius auxilium contra quosdam qui certum ad lacum Tegernseensem locum sibi auferre moliuntur. 1312

PERINGERUS ABBAS TEGERNSEENSIS.
    PERINGERI EPISTOLAE. 1313
    I.---Ad Diemonem comitem: se paratum esse ad recipiendum Wezilinum, modo quedam, sibi recens ablata, restituat. 1313
    II.---Ad u. abbatissam, apud quam se excusat quod petitos equos non miserit, et alia quedam munuscula mittit. 1313
    III.---Ad A. archipresbyterum. Rogat ut Tagininum ad restituendas decimas ad Ezinhusum adigat. 1314
    Iu.---Ad R. abbatissam. Cur petitum uitium nondum miserit. 1314
    u.---Ad Henricum regem. Ut se ab iniuriis et persecutione Diemonis comitis eliberet. 1314
    uI---Ad eumdem de persecutione ac insectatione P. Comitis aliorumque aduersariorum grauiter queritur. 1315
    uII.---Ad H. ducem Boiarie. Rogat ut quedam hoba ad locum Sciphusam pertinens suo monasterio reddatur. 1315
    uIII---Ad Gotscalchum episcopum Frisengensem. Se petita uitra post Pascha missurum. 1316
    IX.---Ad comitem F. ut conuentum ad Pipurch. non nichil differat. 1316
    X.---Ad Egilbertum episcopum Frisengensem. De fratribus quibusdam sacris ordinibus initiandis. 1316
    XI.---Ad Udalricum comitem.---Pro restitutione rerum, quibus famulos suos Penno spoliauit. 1316
    XII.---Ad R. abbatem, quem rogat ut longius apud se eius seruum retinere liceat. 1317

ELLINGERUS ABBAS TEGERNSEENSIS.
    ELLINGERI EPISTOLAE. 1317
    I.---Ad Froumundum monachum Tegernseensem. De optimo suo erga eumdem animo, et ordine presbyterii quem Froumundum gratulatur. 1317
    II.---Ad Egilbertum, ut uidetur, episcopum Frisengensem. Rogat ut quemdam pastorem aduersus ouium suarum iniurias et insidias tueatur. 1317
    III.---Ad D. episcopum. Queritur ob predium ab eius  subditis uastatum et iniuste abalienatum. 1318
    Iu.---Ad N., ut uidetur, archiepiscopum cuius auersum preter spem animum recuperare satagit. 1319
    u.---Ad N. episcopum, forte Nitkerum Frisengensem, apud quem se de non concesso frumento excusat. 1319
    uI.---Ad eumdem forte Nitkerum episcopum Frisengenseni cui quemdam commendat qui beneficium amittere debeat. 1320
    uII.---Ad u. abbatem a quo fratres reuocat ob aduentum episcopi Frisengensam iniquis erga se delationibus exasperati. 1320
    Epitaphium Ellingeri abbatis. 1321

UDALRICUS ABBAS TEGERNSEENSIS.
    UDALRICI EPISTOLAE. 1321
    I.---Ad P.  episcopum, ad quem Raherium clericum, multorum criminum reum defert, eique G. canonicum suffici in parochiali manere rogat. 1321
    II.---Ad G. archipresbyterum, ut uidetur. Frisingensem, ut eumdem Raherium loco moueat et deponat. 1323
    III.---Ad eumdem de eadem. 1323
    Iu.---Ad eumdem de eodem clerico, quem queritur nullo modo se quiuisse ad meliorem frugem reducere 1324

GODESCHALKI SEQUENTIAE.
    I.---In conuersione sancti Pauli apostoli. 1323
    II.---De B. Maria Magdalena. 1326
    III.---In decollatione S. Ioannis Baptiste. 1327
    Iu.---In diuisione apostolorum. 1329
    u.---De una uirgine. 1331

LEDUINUS ABBAS S. uEDASTI ATREBATENSIS.
    Notitia historica. 1333
    CONSTITUTIO DE PLACITO GENERALI. 1335

OTHELBOLDUS MONASTERII S. BAuONIS GANDENSIS ABBAS.
    Notitia historica. 1337
    EPISTOLA AD OTGIuAM FLANDRIAE COMITISSAM. 1337

BENEDICTUS IX PAPA.
    Notitia historica. 1341
    Notitia diplomatica. 1343
    EPISTOLAE ET DIPLOMATA. 1343
    I.---Priuilegium Benedicti IX Gunebaldo Burdigalensi S. Crucis abbati concessum in gratiam celle B. Marie de Solaco. 1343
    II.---Benedicti IX epistola ad Rolandum prepositum aliosque canonicos S. Florentine Ecclesie. 1346
    III.---Benedictus IX Ecclesie Silue Candide bona episcoporumque iura confirmat. 1347
    Iu.---Benedictus IX bona iuraque monasterii Casinensis confirmat, »cuius abbatis consecrationem, inquit, nuper ex dono piissimorum Henrici et Conradi imperatorum Romanorum suscepimus.« « 1357
    u.---Benedictus IX. Popponi, archiepiscopo Treuirensi, adiutorem mittit; Simeonem in sanctos relatum nuntiat. 1359
    uI.---Bulla canonizationis S. Simeonis reclusi Treuirensis. 1360
    uII.---Benedictus IX in synodo patriarchatus Gradensis integritatem libertatemque confirmat. Ursone patriarcha et Dominico Contareno populoque ueneto per legatos petentibus. 1362
    uIII.---Benedicti pape uI epistola ad Obertum abbatem S. Miniatis. 1367
    IX.---Benedicti IX epistola ad Adelbertum archiepiscopum Hamburgensem. 1368
    X.---Epistola Popponis archiepiscopi Treuirensis ad Benedictum IX, suminum pontificem pro obtinenda canonizatione beati Simeonis reclusi apud Treuiros. 1368

HERIBERTUS EICHSTETTENSIS EPISCOPUS.
    HERIBERTI HYMNI. 1369
    I.---De Sancta cruce. 1369
    II.---De S. Wilibaldo. 1371
    III.---De S. Walburgo. 1372
    Iu.---De S. Laurentio. 1371
    u.---De omnibus Sanctis. 1371
    uI.---De inuentione S. Stephani. 1371

 EMMA REGINA ANGLORUM.
    Encomium Emme. 1373
    Emme regine epistola ad filios suos Edwardum et Alfridum. 1397

POPPO TREuIRENSIS ARCHIEPISCOPUS.
    Notitia historica. 1397
    POPPONIS EPISTOLA AD BENEDICTUM IX PAPAM. 1401

ANGELRANNUS ABBAS S. RICHARII CENTULENSIS.
    Notitia historica. 1401
    uita Angelranni. 1403
    uITA S. RICHARII AUCTORE ANGELRANNO. 1421

 PAPIAS GRAMMATICUS.
    Notitia et prologus. 1437

ROTBERTUS LONDINENSIS EPISCOPUS.
    Notitia historica. 1441
    ROTBERTI CHARTA. 1441

GARCIAS MONACHUS S. MICHAELIS CUXASENSIS.
    EPISTOLA AD OLIuAM EPISCOPUM AUSONENSEM.---De initiis monasterii Cuxasensis, et de sacris reliquiis in eo custoditis 1443

DOMINICUS GRADENSIS PATRIARCHA.
    EPISTOLA AD PETRUM ANTIOCHENUM. 1455




FINIS TOMI CENTESIMI QUADRAGESIMI PRIMI.

